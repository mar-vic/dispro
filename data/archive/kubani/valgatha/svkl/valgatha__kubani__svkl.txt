#K#Historická povesť z dejov uhorských XV. storočia#-K#

Vladislav#POZ#1;kráľ poľský (nar. 1424) a od roku 1440 i uhorský. Zahynul na výprave proti Turkom pri Varne 10. novembra 1444#-POZ#, hrdinský kráľ Uhorska, leží už šesť rokov vstred svojich, za slávu kresťanstva a samostatnosť kresťanskej Európy padlých víťazov slovenského a maďarského pôvodu, na rovinách Varny pochovaný.
Nad Uhorskom vedie správu Ján Huňad#POZ#2;vlastne Ján Hunyadi, vojvodca a maďarský národný hrdina (1387—1456). Pôvodom bol Rumun. Po smrti Albrechta II. r. 1439 stal sa vodcom protihabsburskej strany. Po smrti kráľa Vladislava pri Varne stal sa gubernátorom Uhorska (1444—1453). Vládol s rozvahou a silnou rukou. Chcel si svoje postavenie udržať čím dlhšie a dohodol sa o tom s regentom maloletého Ladislava Pohrobka, cisárom Fridrichom III. Ladislavove záujmy hájil Ján Jiskra, ktorý sa vzpieral Hunyadiho gubernátorskej moci. V ustavičných vojnách Ján Hunyadi umrel pri obrane Belehradu proti Turkom 11. augusta 1456#-POZ#, bohatier, ktorému ani vo víťaznej udatnosti, ani v šľachetnomyseľnosti, ani v bezzištnosti páru v Uhrách ešte nebolo — ba asnáď ani nebude.
Pri tom všetkom, že správa krajiny leží v tak mocných a za všeobecné dobro mohutne pracujúcich rukách — je krásna uhorská zem dejišťom sváru stránok, podlého sebectva, utláčania národností a ľudu, panského prepychu, neslýchanej neočatej ctižiadosti a podlých pokútnych útokov na zmarenie uskutočnenia najsvätejších snáh k celistveniu krajiny.
Jiskra#POZ#3;Ján Jiskra z Brandýsa, slávny český vojvodca. Na žiadosť kráľovnej Alžbety bránil v Uhorsku záujmy jej maloletého syna Ladislava Pohrobka, lebo uhorské stavy zvolili si za panovníka poľského kráľa Vladislava. Jiskra r. 1440 obsadil severné kraje Uhorska (územie Slovenska) a viedol prudké boje s gubernátorom Hunyadim. Jeho misia na Slovensku mala značný sociálnopolitický a kultúrny ohlas. Po niekoľkoročných bojoch Jiskra konečne podľahol Matejovi Korvínovi a r. 1462 stal sa sedmohradským feudálom. Jeho vojsko postupne podľahlo vnútornému rozkladu alebo prešlo do služby kráľa Mateja. Umrel medzi r. 1468—71#-POZ#, povolaný do Uhier Alžbetou#POZ#4;#I#Alžbeta#-I# - manželka nemeckého cisára, českého a uhorského kráľa Albrechta II. (Alberta). Po jeho smrti r. 1439 uhorské stavy žiadali, aby sa vydala za poľského kráľa Vladislava. Alžbete sa však r. 1440 narodil syn Ladislav (Pohrobok), preto sobáš tesne pred jeho uskutočnením odmietla. Pod záštitou najatých bojovníkov pod Jiskrovým vedením dala korunovať maloletého Ladislava za uhorského kráľa. Poľský kráľ Vladislav, podporovaný Jánom Hunyadim dal sa tiež korunovať za uhorského kráľa. V tejto situácii vznikli boje medzi Jiskrom a Hunyadim o uhorský trón#-POZ#, vdovou po Albertovi zostalou, aby zastával korunné práva jej pohrobka syna Ladislava#POZ#5;#I#Ladislav#-I# — český a uhorský král Ladislav Pohrobok (1440—1457), nazývaný tak preto, lebo sa narodil po smrti svojho otca, kráľa Albrechta II.#-POZ# proti Vladislavovi, zakorenil sa ľahko so svojím chrabrým vojom v Hornom Uhorsku, v lone svojich pobratimov Slovákov; lež bársako prísne drží svoje zmužilé voje — predsa tieto už či jedine len z pudu po dobrodružstvách a zisku, či snáď že to samo v sebe tajná Jiskrova vôľa, ktorú jeho podriadení vodcovia mysleli si vyskúmať z jeho držania, reči, posunkov atď. — miesto aby pri boku hrdinského Huňada pomstili stratu uhorského kráľa pri Varne, vychodia na zboje, lúpia pokojných obyvateľov#POZ#6;#I#Lúpia pokojných obyvateľov#-I# — narážka na výčiny nižších veliteľov Jiskrovho žoldnierskeho vojska. Kubáni sa pri štúdiu historických prameňov príliš opieral o údaje šovinistickej uhorskej historiografie, ktorá zámerne skresľovala úlohu bratríckych vojsk na Slovensku. (Túto stránku Kubániho diela kritizoval Július Botto v článku Historicum povestí Malkotenti a Valgatha v Slov. pohľadoch XXVIII, 1908, s. 497-505. Por. i Bottov článok a polemiku v Slov. pohľadoch XXI, 1901, s. 281 nn, 405 nn a 527 nn.)#-POZ# a v svojom obchode cestujúcich kupcov.
Ako hovoríme, Jiskra svojim podveliteľom hľadí veľmi cez prsty. Prívrženci jeho, ktorých je sila, tajne síce, lež tým dôraznejšie robia útoky na jeho slabú stránku, na jeho ctižiadosť, ktorá sa zračí v caesarovskom hesle#POZ#7;#I#Caesarovské heslo#-I# — parafráza výroku rímskeho štátnika G. J. Caesara (100—44 pr.n.l.) „Aut Caesar aut nihil“, ktorým vyjadril svoju nezlomnú vôľu po moci.#-POZ# — „Alebo Jiskrom, alebo ničím“. Bodlo ho to — ako to všeobecná mienka — že ho Huňad vytisol zo spolusprávy krajiny; bodlo to i pánov Garu a Ujlakiho, toho času mohutných oligarchov#POZ#8;#I#Oligarchovia Gara a Ujlaki#-I# — László Gara, uhorský palatín, a šľachtici Miklós Ujlaki a Maróthy viedli ligu niekoľkých veľmožov, ktorá sa vzpierala gubernátorskej moci Jána Hunyadiho#-POZ#, ktorí si na svojom pôvode mnoho zakladajú — a následkom tohoto sú tajnými nepriateľmi slávneho Huňada, ako takého, ktorý sa len nedávno vyšvihol z prachu na správcovský stolec. A títo páni dľa ich rázu radšej pod plášťom ustrájajú kunšty, ako čo by otvorene chceli čelo v čelo hrdinovi pozrieť do očú. Majú oni plášť, pána Jiskru, taktiež hrdinu, ktorý jedinký toho veku, ba snáď i napotom, môže sa Huňadovi vyrovnať.
Bieda je to v tej uhorskej krajine!
Kráľa niet, ten je pod dozorstvom úskočného, podlocitného Ulricha Cilleyho#POZ#9;#I#Oligarchovia Gara a Ujlaki#-I# — László Gara, uhorský palatín, a šľachtici Miklós Ujlaki a Maróthy viedli ligu niekoľkých veľmožov, ktorá sa vzpierala gubernátorskej moci Jána Hunyadiho#-POZ# v rukách cisára Fridricha i so svätou kráľovskou korunou. Dá sa myslieť, akého panovníka chcú títo páni z neho vychovať: bábku, prvšiemu za prostriedok ustavičného vykonávania krajinskej moci za cudzím chrbtom, druhému za vazala, ba asi za rebrík, po ktorom mohol by tú krásnu uhorskú krajinu s pripojenými čiastkami ako zrelé jabĺčko odtrhnúť a k veľkej, lež roztrepanej nemeckej ríši privteliť.
Na juhovýchode Turek, ten zaťatý nepriateľ kresťanstva — bárs i nedávno spravil so správcom Huňadom pokoj na tri roky — čaká len na príležitosť, aby, prelomiac junácke prsia uhorských národov, celému západu ukázal cestu do Mohamedovho raja.
Zle to vyzerá, zle s tou úbohou vlasťou.
Veľmoži medzi sebou rozpadnutí, moc nesústredená, osobné chúťky po vláde, moci a zisku — a ľud, sťa kosienka divým stádom rozšliapaná, kryje sa úbohý, dodrancovaný do skrýš zeme, do tmavých jaskýň, do neprístupných hôr, hľadajúc aspoň bezpečnosť tela; bo čo mal, nie boh, ale kŕdeľ za kŕdľom dravých žoldnierov mu vyrval.
Smutne to vyzeralo i v prsiach nezlomného Huňada. Nie zato, že by jeho skalopevná povaha vedením osobného nepriateľstva početných veľmožov bola ochabovala v pevných úmysloch založenia a vymoženia šťastia vlasti, ale to konca-kraja nemajúce, zo všetkých strán ako kŕdle havranov na perutiach zloby sa vznášajúce upodozrievanie jeho najsvätejších úmyslov, vinenia ho zradou krajiny, potom, ba obzvlášte i najviac zakorenená nesvornosť uhorských národov, veľmožov, stavov, vyššieho i nižšieho kňažstva, a tejto účinok: biedne položenie úbohého ľudu… to dojímalo jeho šľachetné, za blaho vlasti a kresťanstva rovnako zaujaté srdce — ba vynútilo i tajnú slzu v jeho sokolích očiach.
Slza vlastenca je najdrahšia perla tohoto sveta.
Snem roku 1450 držaný potvrdil síce prímerie s Jiskrom; ale to netrvalo dlho. Bárs dejepis zrušenie jeho Jiskrovi pripisuje, predsa sa nám potrebným vidí poznamenať, že zrušenie prímeria z mnohých dôvodov privlastniť sa môže obidvom stranám. Obťažujúca čiastka padá síce na Jiskru, ba najmä na jeho podveliteľov; lež dajme za pravdu i tej okolnosti, že Ján Huňad v svätom zápale za vlasť i najmenšej príležitosti použil, by Jiskrove voje vypudiť mohol ako večitú neresť hornouhorského ľudu.
Stretli sa títo dvaja velikáni, ako sa stretajú blúdiace kométy za milión rokov raz; i jedna druhej vyhnúť sa nemôžuc, udierajú do seba.
Huňad, dozvediac sa, že Jiskra už i v Novohradskej stolici pevné postavenie zaujal a k poisteniu tohoto dal vystavať na príhodných miestach viac zámkov, v tých časiech „lúpežnými“ volaných, videl, že sa tu jedná o súrne pokorenie svojho odporcu. Ba povedzme, že teraz badal vyššie zámery Jiskrove, zámery totižto: podrobenie národov uhorských českej moci i v občianskom i v náboženskom zmysle.
Čo v tomto asi pravdivé bolo, ukáže naša dejepisná povesť.
Tu len to podotýkame ešte, že Ján Huňad, uderiac roku 1451 pri Lučenci na tábor Jiskrov, stratil víťazstvo, ako uhorskí dejepisci uvádzajú, zradou svojich vlastných pohlavárov hneď pri počiatku bitky.
A tuto začína sa naša povesť.

#K#1. Rytier Krask#-K#

Svitalo pekne všade.
Raňajšie jarné hmly vystupovali lenivo síce, lež plným tokom do poveterných výšin, kde bleskami vychádzajúceho slnka zapálené obliekali sa vo farbu purpuru, kým po kuse v tmavej modrine neba kapali.
Život sveta, dňom prebudený, hýbal sa v každom tvore. Rastlinstvo rosou skúpané blyšťalo sa v priezračných dúhových maľbách kryštálu. Vtáctvo šveholilo, vlnka šumela, kvietok otváral ňadrá — slovom, bolo to krásne jarné ráno.
Na oždianskom husitskom zámku spustili spadný most a ním vycválajúc, dvaja jazdci v plnom vojenskom brnení obrátili svoje vraníky hore vrchom, keď veliteľovi zámku, na hradbách stojacemu, rukou na rozlučné boli zakývali.
Jazdci tí nejazdili jeden popri druhom.
Vraník prvého ostrohami popichnutý pobral nohy v skok — a ako strela švihá hore vrchom cestou do Rimavskej Soboty vedúcou — nechajúc spoludruha svojho, ktorý snáď majiteľom svojím nebol tak dôrazným spôsobom k behu ponuknutý, asi na sto krokov za sebou.
„Ha, pán rytier! Čert mi do duše a sto striel do mojej Strely, to je nie jazda po tak planej noci,“ kričal zostalý jazdec na skokom hore cválajúceho, a popchol i on svoju Strelu, až sa vzopäla i poberala sa hore.
Oslovený rytier zastal na kopci nad Ožďanmi tróniacom a obrátiac svojho koňa, pozeral z tejto výšiny po celej doline, deliacej Malý Hont od Novohradu, ako čo by chcel dačo podozrivého vyskúmať.
Vychádzajúce slnko dodávalo jazdcovej, ako kameň nepohnute stojacej postave čarovnej pôvabnosti.
Bol to asi dvadsaťosem rokov starý, v úplnom vývine mužstva síce, no v mladistvých útvaroch tela postavený junák, i čo do výzoru obličaja, i čo do štíhlosti a úplnosti rovnomerne postavených údov — slovom, šuhaj v plnom kvete.
Sedel pyšne na svojom vraníku, ktorého nohy nepohnute, akoby v zem zakotvené boli. Jazdec vo vojenskom brnení i zovnútornosťou ukazoval svoj stav. Hlava prikrytá na spôsob terajších železníkov prilbicou v zlate sa skvúcou, ozdobenou veľkým orlím perom; spopod nej vlnili sa svetlé krúžky vlasov, čo jeho podlhovastej, sivým sokolím zrakom, orlím nosom a svetlými dlhými fúzmi honosiacej sa tvári dodávalo dač ľúbostne lahodného. Ľavá ruka, červenou hodvábnou šatkou obviazaná, držala nedbale obodz koňa, pohybujúc sa tu i tu v nevdojakých potrhoch, akoby bola poranená. Prsia jazdcove, čiernym blýskavým remeňom kryté, dmuli sa čím hor, čím dolu, srkajúc čistý raňajší vzduch s nevýslovnou chuťou. Driekom rytierovým hadil sa remeň, vyšívaný perlami a drahokamom na červenom poli. Biela, ku drieku úzko priliehajúca kazajka, taktiež biele, na spodku čiernym remeňom lemované šaravary, bielo-žlté čižmy s obrovskými ostrohami — to bol výrazný oblek nášho rytiera. Spoza remeňa mu vykukovali strieborné hlavy dvoch pištoliek a jedného dlhého noža. Na ľavom boku opálala sa mu prostá šabľa, dlhá ako ražeň, dosť blýskavá síce, lež sem i tam pofŕkaná temnými znakmi krvi, ako čo by teraz z boja prichádzala, čo sa obzvlášte rukoväti týkalo.
„Hrabina! hľaďže naspäť, čo to za kúr za Pincinou?“ prehovoril náš jazdec k svojmu spoludruhovi, keď sa tento k nemu bol dostal.
Hrabina, ako to z oslovenia vidno, zbrojnoš rytierov, územčistá, ale mocná chlapina, svoju Strelu jedným trhnutím naspäť obrátiac, ako čo by na vrchu ešte nebol dosť vysoko, vypol sa zo sedla a dvoch na ňom položených plášťov, natiahol hrubé hrdlo, vytreštil čierne ako trnka oči, utrel rosu z bajúzov a hľadel, hľadel dlho, až naostatok zakašlajúc, vypľul slinu a poškrabal sa za ušami.
„Ha, junák, drahý môj pán Krask, vy rytier od Sinai, či ako vy povedáte — od Tábora, to je, čert mi do duše a sto striel do mojej Strely, nech som nie Hrabinom, ak je nie pravda — to je vám, prisahám na kalich, kúr z Huňadovho tábora; to mu náš čertovský vojvoda, jeho milosť pán Talafúz#POZ#10;#I#Talafúz#-I# — Ján Talafús z Ostrova, moravský zeman, prišiel na Slovensko s Jiskrom r. 1440. V Jiskrovom vojsku bol významným činiteľom. Po Jiskrovej dohode s kráľom Matejom r. 1462 dostal odbytné 16.000 dukátov a vrátil sa domov. Podľa mienky niektorých historikov dal sa do služieb kráľa Mateja#-POZ# tak podkúril!“
A ako by sa bol zadychčal, odkašlal si zas, i obrátil svoju Strelu zase — ako čo by ho výjav horiaceho tábora skoro nič nezaujímal.
Krask sa ešte za pár okamžení díval zakaleným zrakom na znaky zhuby nepriateľského tábora; i škrípajúc zubami, zamrmlal: „Lúpežné plemä, čo odniesť nemôžeš, to zničíš!“ A obrátil svojho vraníka, i jazdili cvalom ďalej.
Ale Hrabinovi, už či snáď minulú noc málo pokoja užil, či z druhej príčiny, takáto cesta ozávod nebola veľmi po chuti. Kým sa len dalo, vydržal. Čertoval a streloval začas, ale zunujúc taký samohovor, aby obrátil pozornosť svojho veliteľa na seba, dal sa do hrozného stenavého kriku, ako čo by mu dakto o život šiel.
„Čo za bieda, Hrabina?“ zvolal zadivený rytier, čudujúc sa nad počínaním zbrojnošovým.
„I bieda, i — zjeda, drahý môj pán z Tábora. Čert mi do duše…“ začínal svoje porekadlo Hrabina. I vidiac, že mu veliteľ netrpezlivo kýva, vynechal ostatok a dokladal polosmutným, polosmiešnym hlasom: „Plášte sú tu, človek ustatý, nevyspatý; kulače sú tu, človek biedny, smädný a predsa neposedný; mrváne sú tu, človek hladný a nevládny… a hľa, lúčka medzi horou a váš Šíp i moja Strela nie sú z kameňa, ale z kože, kostí, tela! Čert mi do duše!“
Rytier, ač vážnejšími myšlienkami zaujatý, predsa usmial sa nad biedou Hrabinovou, zobrazenou bez prípravy robenými veršami. Ačpráve mal málo času, predsa i jemu bol návrh zbrojnošov vítaný. Cítil, že i jeho poranená ruka potrebuje trochu previazania, i koník prskajúc k zemi klonil hlavu a pohryzkoval na ceste vyrastajúcu burinu. I skrútnuc koňa vľavo, spiechal pažiťou, ktorou sa vinul malý potôčik; za ním uradovaný Hrabina.
Ako cestu z očí stratili, poskákali z koní, a pustiac tieto na voľnú pašu, usadili sa pod jeden storočný buk, kde Hrabina hneď začal robiť prípravy k raňajkám.
Odopäl o sedlo priviazanú kapsu s potravou, rozprestrel svoj plášť z bielej hune na spôsob obrusu na zelenej pláni, vytiahol mrváň, nalial do dreveného pohára v žltých perlách sa peniaceho vína a zazdravkal takto:
„Po práci chutné sú koláče, nepremožiteľný môj pán z Tábora. Moju žiadosť ráčili ste z mojej duše vyňať a uskutočniť, keď ste sa dnes ráno ohlásili u Hubáča v oždianskej diere. Hej, pane, čert mi do duše a sto striel do mojej Strely, nie je dosť celú noc sa biť; potom utekať ozávod s vetrom, ako čo by nás boli namlátili — slovom, s Hubáčom prehovoriť, a potom zas bez oddychu cválať; nech čert vezme takú službu i so slávnym Jiskrom a so všetkým — vynímajúc vás, pán môj z Tábora, a moju Doru v Hubáčovom oždianskom hniezde, ktorá mi predsa tento proviant tajne podstrčila. Na naše zdravie a na tie čierne oči, ku ktorým letíte — a na moju Doru!“
I vytrúsil pohár, verný súc slovenskej obyčaji, kde domášny gazda prvý svojim hosťom zdravice pripíja, domnievajúc sa, že v tejto hôrnej osamotenosti úrad hospodára naproti svojmu veliteľovi on musí zastávať.
Medzitým náš rytier bol odviazal svoje ľavé rameno. Rukáv kazajky polousadnutou, poločerstvou krvou zabehnutý ukazoval, že pod ním rana až doteraz krváca. Rytier, ešte veľkú bolesť cítiac, oprel sa o strom a sponenáhla klesal. Mrákoty ho obchodili. Bledosť jeho výraznej tváre prezradzovala neodolateľnú mdlobu. Na zdravicu Hrabinovu v bôľnom úsmechu hlavou kývajúc, klesol ťažko k zemi a zatvoril oči.
„Ha, bisťu, čertovskú strelu, pane, ká vás strela nadchodí?“ skríkol prestrašený Hrabina a priskočil k rytierovi, chtiac ho v páde zachytiť. Ale vidiac, že veliteľ jeho skutočne tratí vedomie, rozplakal sa neborák tak žalostne, že ačpráve zubami stískal, predsa výrazy jeho žiaľu šumeli horou. Potom odprackal prilbicu z hlavy veliteľovej, popustil mu opasok, poobzeral skusoumným zrakom poranené rameno, letel k potoku, načrel do šišaka čerstvej vody, rozpáral jedným rezom zakrvavený rukáv a dal sa do vymývania rany. Táto bola dosť široká, lež ako sa z jej položenia videlo, nie nebezpečná. Bolo to rubnutie šable v hrubom mäse vyše lakťa, ktoré sa však, ako to Hrabina s potešením videl, kosti nedotklo. Rytierova mdloba akiste povstala z ubúdania krvi, čo pri noci v bitke strávenej a pri tak spešnej jazde ani ináč nemohlo byť.
Keď Hrabina skončil svoju prácu, podložil plášť rytierov tomuto pod hlavu, vzal kulač a silou otvoriac jeho ústa, lial mu tuhú hroznovinu do hrdla, chtiac takto priviesť milovaného pána k životu. Po nemalom ustávaní naostatok sa mu to podarilo. Pán z Tábora — ako ho Hrabina menoval — otvoriac oči, neistým zrakom pozeral vôkol seba. Naostatok vidiac skormútenú postavu svojho verného sluhu, usmial sa prívetivo, ako čo by mu chcel za tak láskavú opateru ďakovať, i dvíhal sa hore.
„Len pomaly, pán z Tábora a z Krasku; lebo čert mi do duše, takto je z nás nič. To bola Rozgoňova#POZ#11;#I#Rozgoň#-I# — Sebestyén Rozgonyi, neskorší „kapitán severných krajov Uhorska“, ktorý mal zlikvidovať hnutie bratríkov#-POZ# ruka!“
„Rozgoň!“ zamrmlal Krask a čelo sa mu chmárou zatiahlo, oči ohňom zaiskrili a ruka po šabli hmatla, ako čo by mu toto meno nadprirodzenej sily bolo dodalo: skočil hore a veliteľským hlasom rozkázal Hrabinovi predviesť pasúce sa kone.
„Aspoň si kus mrváňa zajedzte, pán môj,“ prosil Hrabina úprimným názvukom, „čert mi do duše, tá Dora ich dobre pečie, i víno lepšie padne, keď má postelište. Hej, Šíp a Strela, kone vrané, striebrom, zlatom podkované, hop, hop…“ i zahvizdol a kone, k vojenskému cviku privyknuté, postavili sa, prskajúc a rehtajúc. Naši jazdci skočili do sediel a ako čo by sa nič nebolo stalo, uháňali horou.
Rimavská dolina bola pred štyristo rokmi ešte temer celkom horami zatiahnutá. Len kde-tam vykukávali prázdniny, kde sa malé dedinky rozkladali. O otvorenom poli nebolo ani chýru ani slychu, len okolo Rimavskej Soboty bolo kus obrábaných rolí a lúk. Z vrchov horou pokrytých trčali zámky Maginhrad nad Skalníkom a hor vyššie naproti Hrachovo.
V oboch týchto tvrdziach rozkazovali husiti, ako to vôbec vtedy bolo po všetkých zámkoch Horného Uhorska. Prvý prináležal slovenskej, s Jiskrom držiacej rodine Brezovickej, kde jeden úd tejže viedol veliteľstvo; na druhom rozkazoval český rytier Hraško, ktorý i osade, jeho ľudom založenej, dal svoje meno. My v našej povesti jednako budeme mať príležitosť bližšie sa zoznámiť i s jedným i s druhým zámkom a s ich veliteľmi; tuto sme ich len zato menovite uviedli, aby rozhovor našich dvoch jazdcov bol čitateľovi zrozumiteľnejší.
I Krask i Hrabina dostali sa naostatok na Rimavskú dolinu, ta asi, kde teraz Kľačany stoja. Prvší zastal a zdal sa rozvažovať, skade má namieriť ďalší pochod. K Sobote nezdalo sa mu zbližovať, lebo táto, bárs naoko husitom podvržená, chovala v sebe predsa mnohých Huňadových prívržencov; i dalo sa obávať, že po nešťastnom pre Huňada výsledku Lučenskej bitky niektoré zvyšky správcových vojov na svojom úteku do Sobotských a Vargedských hôr sa utiahli, kým sa rozprášené voje dovedna nespoja.
„Čo myslíš, Hrabina,“ dozvedal sa naostatok dôverne verného zbrojnoša, „či nenazrieme trochu k Hraškovi hore — a tak naspäť na Maginhrad? Ono nám síce súrno, ale ešte ďaleko poludnie. Do večera máme do Drienčan času dosť. A nebude škodiť, keď i Hraško i Brezovický zvedia cieľ môjho posolstva.“
„Ha, čert mi do duše, pane!“ zahrešil zbrojnoš a zazrel hore dolinou k Hrachovu a Maginhradu, až mu v očiach len tak zablyslo. „Nech som nie Hrabina, ak je nie pravda! I Hraško i jeho milosť mladý panák Brezovický sú líšky haďou kožou podšité. Tých že sa na pozore!… Veď sto striel do mojej Strely, viem, čo viem… Nie zato, že ma Vlčúr, ten chýrečný krutichvost Hraškov, nedávno previedol cez lavičku — hrom mu tam dušu páral, kde je; ale prisahám na kalich, za vernosť Hraškovu proti nášmu milostivému pánu Jiskrovi nedal bych ani, hľaďteže, toľko!“
I ukázal prstami napodobnenú figu a luskol frčku do povetria.
„Ten, čo nazbíjal, rád by mať na suchom ako ulovenú rybu, i krúti sem i krúti tam ako pes chvostom — bez viery ako pohanský Turek — bez cti ako klamársky žid. Ha, čert mi i jemu do duše! Mne je len za mladým slovenským junákom Brezovickým ľúto. Škoda mladej slovenskej krvi! Sadol na lep ako vták a úboža trepoce krídelcami, on sa nazdá, že od radosti… a tu, že už ani sem, ani tam. Poznám vtáka po perí a Hrašku po poli, na ktorom vyrástol, a Brezovického po nôte, čo si vyspevuje, zavzdychuje. Za kým?… Pán boh s nami a zlé preč! — za jazernou Hraškovou Meluzínou!“
Krask s neprekonateľnou trpezlivosťou vypočúval Hrabinovu hrmavicu vedenú na veliteľov zámkov Maginhrad a Hrachovo, potom, hľadajúc na Rimave brod, jazdil čím hore, tým dolu, kým sa naostatok nedostali oba na druhý breh potoka.
„No, nechže ti bude po vôli, Hrabina! Hrašku a Janka Brezovického navštívime na druhý raz; ale teraz povedz, či najskôr domov a tak naspäť do Drienčan? I na Drienku nás čakajú!“ Takto sa spytoval rytier a popchýnal koňa do vrchu, na ktorom teraz dedina Pokoradz leží, držiac sa hôrnej húšte, aby ich Maginhradského zámku strážcovo oko nedostihlo.
„No, čert mi do duše, pán môj z Tábora! To vy najlepšie viete. Ja sa do cudzích vecí nemiešam, ale to stará obyčaj, že si posol najskôr posolstvo vykoná — a tak ide svojou cestou, kde ho dvoje oči vedú. A potom i tá vaša holubica, či Milica, ako ju vy voláte, by tej vašej rane najlepší liek vedela. Úboža, ani nevie, či mriete, či žijete. No, i jeho milosti pánu Valgathovi sa musí vyrozprávať, ako sa nám tej noci vodilo. Hej, sto striel do mojej Strely, viem, že i starý Kudlák natiahne uši a otrčí gambu, keď mu budem rozprávať minulonočný zhon, trmu-vrmu, fuky-tresky. Hahaha, ešte mu to musím i do veršov zložiť, aby si vraj aspoň o bitkách spieval, keď sa už sám nevládze biť.“
Hrabina sa s chuťou smial na svojom nápade, ačpráve sa nikdy nedal dlho prosiť, keď ho jeho spoluzbrojnoši žiadali pri pohároch o skladanie veršov.
„No, nechže ti i to bude po vôli; poďme teda do Drienčan, na náš Drienok i stade nie obchádzka…“ hovoril rytier a púšťal sa v húšť, kade jazdci ledva mohli stúpať.
Pred štyristo rokmi nebolo takých ciest ako teraz. I väčšie mestá spojujúce hradské človek za cestou len po koľaji uznával, no horami ani chodníčka, nie to že by cesty. I tie terajšie hory naše sú ani tieň predošlých. Sú to chrasti proti starovekým lesom, v ktorých sa sekera neozvala. Päťstoročné dubiská, vysoké cery, rozšírené buky, medzi nimi husté skupeniny velikánskych hrabov, lieštiny a javorov, a prostred tohoto dákasi tajná polotma, ustavičný šust, huk a hvizd, mrmlajúce hlasy medveďov, zavýjanie vlkov, brechanie líšok… to bol prirodzený obraz hory, ktorou sa dobýjali naši jazdci, kliesniac si húšťou cestu z malohontskej strany na Balockú dolinu, k chýrečnému zámku Drienčany, v ktorom sedel nie menej chýrečný husitský podveliteľ Valgatha.
Po asi dvojhodinovom blúdení, hľadaní čistín a premávaní sa cez menšie hôrne potoky, skaloložiská, kopce a priepasti, dostali sa naši jazdci naostatok na balockú stranu, a vyjdúc na vrch, teraz „Polhorou“ menovaný, kochali svoje oči na utešenej doline, ktorá dostala meno „Balocká“ od zámku, vznášajúceho sa na náprotivnej strane niže vrchu Tehetníka, a od potoka pretekajúceho cez krásne a v tých časiech v strategických ohľadoch veľadôležité údolie.
Táto dolina, započínajúca sa od vrchu Trstia a z viac menších doliniek záležajúca, spájala sa pod Balockým zámkom v jedno a takto rozšírená ťahala sa dolu až hen pod Rimaseč, kde sa zbiehala s Rimavskou dolinou.
Jazdcom našim bol celý kraj nižnej Balockej doliny otvorený. Títo však obrátili svoje zraky k vyšným stranám doliny, ktoré, celkom porastené starovekými horami, javili divokú prírodu, opierajúc sa vrch vrchom na vysoké brdá terajších hronských hôľ.
„Nech som nie Hrabinom, pán môj, až stadiaľto vidno chýrečné hniezdo Valgathovo! V tých horách všetko skryté; ani ten náš Drienok — tak bývame, ako ozaj medvede. Hej, čert mi do duše, lepšie Krahulcovi na Balogu; každý deň sa aspoň obzrieť môže po tom božom svete!“ žaloval sa Hrabina, keď nadarmo okom hľadal veže a cimbury Drienčanského hradu.
„Kto sa dobre skryje, dobre žije, Hrabina!“ odpovedal rytier. „I ruža v šípe rastie — a predsa je pekná.“
„No, no, pán môj, nechže si vám bude! Ale na moj hriešnu, pri tom všetkom by lepšie bolo, keby človek videl aspoň pol bašty Valgathových múrov, lebo… —“ a tu sa dľa svojej obyčaje zbrojnoš poškrabal sa ušami a nedôverive pozeral dookola.
Pred nimi otvárala sa priepasť, ťahavým rastlinstvom zapletená. Hlboko naspodku hrčal potôčik, ale k nemu ani cesty, ani otvoru nebolo. Mohutné žuly trčali príkrym spádom vrchu k druhej strane, na ktorú sa mali jazdci prepraviť; i zdalo sa, že bez krídel na druhý bok sa dostať nemožno. I rytier i Hrabina skočili z koní a za uzdy ich vedúc, hľadali priechod.
V tejto nesnádzi zazreli dve postavy, približujúce sa k ním akosi chúlostivým krokom. Jedna v dlhý šat oblečená, driek bielou šnúrou obviazaný, hlavu baršúnovou okrúhlou čiapkou prikrytú, v ruke mohutný kyjak — javila kňaza husitského, ktorý s útlosťou otcovskej náklonnosti viedol za ruku jednu, ako sa zdalo, mladú osobu nežného pohlavia. Asi na dvadsať krokov k našim jazdcom sa priblížiac, pošepkal niečo mladuche, ktorá, zarazená, s výkrikom strachu ťahala starca v húšť, zakrývajúc si bielou plachietkou na hlave celú tvár krem očú.
„Ani na krok, otče Brožko,“ zavolal rytier na starca, nevoľky mladuchu do húštiny nasledujúceho. „Tajomstvá vaše si uctím a vaša plachá srnka sa mňa nič nemá čo báť. Na rytiersku česť a na kalich zaručujem jej i moju ochranu; ostatne mňa i môjho sluhu Hrabinu dokonale znáte. Žiadam vašu spoločnosť; lebo tuším, že i vaše kroky domov do Drienčan mieria.“
Brožko vystúpil spätkom z húštiny a s otvorenou tvárou a dôverným krokom pristúpil k rytierovi, podal mu ruku i požehnal ho, bozkajúc ho v mladistvé čelo.
Bol on ozrutnej postavy, opravdivý obor, takže i rytier i Hrabina, stojac pri ňom, vyzerali v pomere k nemu len ako nedorastení chlapci. Mohol mať okolo sedemdesiat rokov, aspoň dlhé šedivé vlasy jeho svedčili o tak vysokom veku, lež plná otvorená tvár, úprimne usmievajúce sa oči, k tomu zázračne veľký nos dodávali jeho zovnútornosti dač mladistvo-bujného, predsa úctu a vážnosť vzbudzujúceho.
„Kde sa túlate?“ prehovoril naostatok starec tak plnozvučným hlasom ako stocentový zvon. „Či ste na úteku a kalich pokorený, či máte radostnejšie zvesti?“
„Ha, čert mi do duše!“ zvolal netrpezlivý Hrabina. „Huňad s celou perepúťou zbitý, tábor vykúrený… a nepriateľ uteká ako myši, keď sa strnisko podpáli… sto striel…“
Starec pozrel prísne po zbrojnošovi, ktorý, k takémuto pohľadu neprivyknutý, nedopovedal svoje porekadlá, ale sa utiahol za pána svojho.
„Mám posolstvo od pána Jiskru na hrad Drienčany,“ odpovedal Krask, a stúpal za starcom, ktorý istotne dobre poznajúc hôrne cesty v týchto divokých končinách, našich jazdcov onedlho doviedol na schodnú pirť. Medzitým sa k spoločnosti pridružila i prestrašená mladucha, ale v plachietku tak zavitá, že z jej tváre krem očú a z jej tela krem snehobielej rúčky, ktorú starcovi podala, zvedavý Krask nič nemohol vypátrať.
„Chvála všemohúcemu bohu za víťazstvo dopriate kalichu!“ zvolal nábožným názvukom starec, keď sa z úst rytierových obšírnejšie bol dozvedel o víťazstve husitov pri Lučenci. „No však, Mirko, ako vidím, seč bola tuhá, i tvoje ľavé rameno nesie znaky boja.“
Pri týchto slovách starca pozdvihla zababušená mladucha na rytiera oči, a tajný vzdych letel z jej úst.
Potom sa striasla, a šepkajúc: „Otče, poďme, poďme,“ ponáhľala sa ako ranená srnka dopredku, vyšmyknúc sa zo starcových rúk.
„Čo to za osoba?“ dopytoval sa znepokojený rytier tíško starca, popri ňom kráčajúceho.
„Pst, Mirko, to je moje tajomstvo, i sľúbil si, že ho šetriť budeš. Ostatne vidíš, že to chudobné dievča, ktoré sa vás vojakov naľakalo a náhli sa domov.“
V rytierových prsiach to čudne búrilo.
Nepokojným zrakom prenasledoval dievčinu, ubiehajúcu pred ním asi na dvadsať krokov, ako čo by ho dáke neisté tušenie ovládalo. Sledoval každý pohyb jej tela, každý záhyb na jej vlniacich sa červených šatách, ako čo by chcel vylúpiť jej postavu zo škrupiny nemotorných sedliackych šiat a obliecť ju primerane svojmu vkusu. Zdala sa mu známou, blízkou známou, a predsa…
„Ty si blázon, Mirko,“ začal s vysileným úsmechom starec, ktorý nepokoj rytierov nemilo bol spozoroval. „Povedám ti, chudobná dievčina, sirota, a nič viac. Vzal som ju k sebe, vytrhnem ju z katolíckych pazúrov a pripravím ju ku kalichu. Služba sa jej pri Valgathových dcérach nájde, a ratujem dušu.“
„Kedy ste nechali Drienčany, otče môj?“ vyzvedal sa trochu uspokojený rytier. „Čože robí Milica — a malá Želmíra?“
„Predvečerom som mal kus cesty do Soboty, ako vidíš, syn môj — stadiaľ sa vraciam. Ostatne, device boli pri mojom odchode zdravé, lenže trochu smutné v ich osamelosti.“
Pri ostatných slovách pozrel prenikavo na rytiera, ktorého líca sa zaliali ružovou farbou mládeneckej hanblivosti.
„Škoda šuhaja!“ zamrmlal starec a zadumal sa v sebe.
„Ha, čert mi do duše… a sto striel moju Strelu páralo,“ vykríkol radostným hlasom Hrabina. „Či to tamto nie Drienčany, hniezdo pána Valgathovo?… Hophop, Strela, len sa pohýnaj; bude obroku dosť, i veľa… a starému Kudlákovi také verše zložím, že sa bude i biť i plakať.“
Po malej chvíli stratila sa celá spoločnosť v hradbách husitského zámku, na Drienčanoch.

#K#2. Zámok Drienčany#-K#

Hrad Drienčany, nachádzajúci sa za našej povesti v mocných rukách nezlomne verného prívrženca Jiskrovho, Zdenka Valgathu, bol takrečeno stredom či hrdinských či lúpežných výprav Čechov, ktorí vládli strednouhorskými krajmi. Okolité zámky, Drienok, Hrachov, Maginhrad, Ožďany, Balog, Gemer, Rimaseč, ba i Vadna, boli v istom zmysle tomuto podriadené — už či preto, že časť veliteľskej moci Jiskrovej bola sústredená vo Valgathovi — a či preto, že tento hrad skutočne svojím strategickým, v horách ukrytým položením poskytoval výhody útočných výprav a bezpečného uloženia nalúpených pokladov.
Pretože dej našej povesti sa z väčšej čiastky koná v okolí a na pôde tohoto hradu, je našou rozpravopisnou povinnosťou nakresliť krátkymi síce, lež významnými ťahmi stav jeho polohy, zovnútornej bezpeče a krajovej nadvlády.
Balocká dolina, ako sme už riekli, z vrchu Trstia vybiehajúca, ťahá sa úzkou stužkou až po výklenok, na ktorom konci leží teraz dedina Drienčany. Tu na ľavom výklenku hôrnych bŕd, úžiacich dolinu, vypínal sa pod záštitou takrečeného „Holého vrchu“ zámok Drienčany na jednej asi desať siah zvyšky kolmo hore točenej skale vápencového útvaru. Ležal teda nižšie ako výbehy hôr, končiace sa z ľavej strany pri dedine Budikovany, z pravej však pri Meleghedi. Vyššie vrchy, ako Holý vrch, Tehetník, Bankovo ležali v amfiteatrálnom kruhu kolo neho, a Balocký zámok bol mu akosi okom do šíreho sveta. Samo údolie, nad ktorým panoval, bolo vajcovitej podoby, zokrúženej spomenutými výbehmi Holého vrchu a Banková.
Pod zámkom žlbnkal potok Balog, na ktorého pravom boku prebývali v tichých svojich chalupách osadníci, pracovitý to slovenský ľud. Proti zámku nad osadou vypínal sa na spôsob husitský s pevnou ohradou, ktorá doteraz stojí, v gotickom slohu vystavaný kostol, taktiež panujúc nad údolím ako jeho mocnejší sok, sám hrad Drienčany.
Tento, ako povedáme, ležal na nízkom výklenku Holého vrchu z ľavej strany potoka. Zďaleka túto mohutnú stavbu ani vidieť nebolo možno. I zblízka podobala sa viacej nakopeninám ozrutných skalných balvanov, ako riadnemu rytierskemu hradu. Najsamprv točili sa kolo celej stavby asi dve siahy vysoké predmúry, medzi nimi hlboké priekopy, za nimi asi štyri siahy vysoké predhradby; za predhradbami zo severnej strany dvor, na ktorom sa asi päťtisíc chlapov pohodlne mohlo cvičiť; z východnej strany vypínali sa menšie budovy, vystavané pre zámockú čeľaď a uhospodnenie vojska; zo západnej strany maštale pre vraníkov a streľbopevné komory pre potravu; z južnej strany však sám vnútorný zámok, ktorý bol obohnatý zo spomenutých bokov vysokou hradbou a do ktorého vnútra viedol od dvora dlhý vchod po pozvoľne sa zvyšujúcich schodoch. Sám vnútorný hrad na troje poschodí ležal v riadnom štvoruhle, podopretý v každú sveta stranu streľbopevnou baštou ohromnej výšky. Kolo druhého poschodia ťahala sa mrežová chodba, z ktorej bol na dvor vnútorného zámku voľný výhľad. Na jeho východnej bašte v treťom poschodí lepil sa výklenok ako lastovičie hniezdo, z ktorého veliteľ zámku mohol Drienčanskou dolinou pyšne a k Balockému zámku vyzvedajúcne vyzerať.
Samo vnútorné usporiadanie hradu tuto opisovať nemienime; už i preto, aby sme blahosklonnému čitateľovi dlhú chvíľu nerobili, ba i z tej príčiny, že sa toto v našej povesti samo v sebe rozvije.
Len to podotýkame, že krem spadného mosta, pripraveného na východnej strane, druhého vchodu, ak len nie tajného, do zámku nebolo.
V tom čase, ako sme sa na začiatku našej povesti so známou nám už spoločnosťou priblížili k zámku, viala na najvyššej jeho streche červeno-biela zástava, ozdobená znamením kalicha, na znak toho, že veliteľ hradu mešká na tento čas v jeho múroch.
Keď sa naša spoločnosť dostala dovnútra hradu, na východnej strane ležiaci spadný most zámku zostal spustený. Pred ozrutnou bránou vrchného jeho konca strážili dvaja šarvanci z plemena obrovských Hanákov, ozbrojení pikou, šabľou a cepami, a taktiež dvaja pri spodnej jeho čiastke. Na planine poniže sa plaziacej, tam, kde teraz dedinská lúka leží, prechádzali sa rovnako ozbrojení čeľadníci v hrubých bielych huniach, v takýchže, červenou stužkou šnurovaných nohaviciach, voľne k drieku priliehajúcich úzkych opaskoch a v červených čiapkach z tuhého remeňa na spôsob terajších kučiem.
Títo — oddiel za oddielom — mali dnes deň východu, ihry a pohalaškovania sa, ako to Valgatha k oddychu po ťažkých prácach svojim vojakom bol nariadil.
Služba v zámku bola prísna; lež Valgatha, vediac, že človek či mladý, či starý tu i tu kus slobodnej vôle potrebuje — podával sám príležitosť vojakom svojim k slobodnej rozkoši, ktorá jednako i na slobode, na planine pred zámkom, hľadala svoju zábavu a vyrazenie dľa svojho vkusu a žiadosti jedine vo vojenských ihrách.
A boli to ihry i vojenského cviku i mladistvej bujarosti.
Jeden oddiel skusoval svoje sily a spôsobnosť v správnom zaobchádzaní s cepmi, zbraňou to v tých časiech chýrečnou, strašnou a pri odrážaní útokov nepremožiteľnou; druhí šermovali dlhými pikami; tretí hádzali nože do vŕb naproti stojacich; štvrtí sa pasovali; dajedni krepčili od zeme, krátke valašky nad hlavami zvŕtajúc — a zase niektorí veslovali v malých loďkách po rybníku na pravej strane potoka ležiacom, ktorý je už v našich časiech vysušený, no jedna čiastka dediny, na tomže mieste ležiaca, i teraz sa tým menom volá.
Naprostred pláne blnkal oheň. Zo dvoch strán vatry krútili sa ražne, na ktorých boli nastrčené barance. V pár kotloch vrela slovenská kaša a fŕkala po poloupečených barancoch. Bujnejší chlapci tu i tu preskočili vatru, ačpráve nie každý šťastlivo, pretože hneď jeden ražeň zvalil, hneď druhý do pahreby skočil, nad ktorou nemotornosťou nebolo smiechu konca-kraja.
Kolo vatry bola najväčšia trma-vrma. V polkolese sedeli staré baby a merali zo súdkov vyhriatym rozveseleným vojakom medovec, dajedna za dobrý peniaz i hroznovinu. Na všetko toto hľadelo zo zámku s výrazom spokojenosti oko Zdenka Valgathu, ktorý rád poprial v istom čase svojej chase trocha veselosti, zato však každý čeľadník žil a mrel jedine za neho, za slávu kalicha a za boj!
„Ha, čert mi do duše, to sú opravdivé hody!“ hovoril Hrabina, vystupujúc popri boku jedného starého vojaka zo zámockej brány na rovinu, kde sa diala ihra. „Hej, báťa Kudlák, vy tu žijete ako v raji, kým sa my perieme a hladujeme!“
„No, no, Macík, neboj sa nič — i tebe sa dostane!“ potešoval starý Kudlák nášho známeho a viedol ho k vatre do kola chlapov, točiacich sa okolo ohňa.
Sotva títo príchodzích uvideli, obstúpilo to všetko týchto dvoch a — „vitaj Hrabina, vitaj Macík!“ ozývalo sa temer každému z úst a sto rúk hľadalo Hrabinovu pravicu a sto čiapok letelo do povetria.
„Pokoj, chlapci!“ povedal Kudlák, starý to hradný zámku. „Nezaduste mi Macíka, škoda by ho bolo, neboráka, aspoň dovtedy, kým nám nevyrozpráva, kade ho všetci čerti nosili. A ty, Sabína, sem s tou pintou, ulej toho balockého octu, lebo bohu prisahám, víno je nie, čo by ťa všetci diabli brali.“
Sabína, skrčená to starucha, naliala žiadaného nápoja, podala ho jednému mladému, vedľa nej stojacemu dievčaťu, a toto so zapálenou ako ruža tvárou ponúklo Hrabinu, ktorý nevdojak nazrúc do čiernych ako žúžoľ očú dievčaťa, zabudol na oždiansku Doru, na všetko, a pod nos dač nezrozumiteľného zamrmlajúc, priložil nádobu k ústam.
„Pripi, pripi!“ volala rozveselená chasa.
„Ha, tisíc hrmenských striel do mojej Strely!“ odvetil nevrlo Matej, odpľul si, vykrútil vymastený fúz; ale naostatok, švihnúc bokom šelmovským okom po dievčine, pokračoval: „Na slávu kalicha, na slávu ich milosti pána Jiskru, Valgathu a nepremožiteľného rytiera Kraska, pána na Sinai a na Tábore a nateraz v Drienku, na slávu vašu, chlapci, a moju, i na šťastie tejto dievčiny, červenej kaliny!“
I schytil devicu, vyzdvihol ju hore, bozkal ju v čelo a chlapci kričali: „Sláva, sláva!“
„Nerob fígle, Macík!“ karhal tichým hlasom starý Kudlák Hrabinu. „Ty si prebitá šelma; uchytíš, čo kde môžeš, zblázniš dievčaťu hlavu, posľubuješ hory a doly a keď ťa potom pán otec Brožko na exámen vezme, ukážeš päty.“
„Čert mi a vám do duše, vy starý pencurák; kýže vás zrádnik mece?“ rozhorlil sa Hrabina na karhaniny Kudlákove. „A či ja neviem vojenskú regulu, he? A či som ja váš pes — he? A či švárnu dievčinu tak po našsky bozkať je hriech — he?!“
„Pst, Macík, daj že ty pokoj tomu, čo ti dobre chce,“ chlácholil ho starý hradný. „Počkaj času, a keď si na lep sadol, múdro rob. Hľaďže, hľaď, jak ťa Kaňúr meria, ako čo by ťa prehltnúť chcel. Mladá Sabínka i tomu padla do srdca, a to by ti aspoň teraz neradil, aby si sa s ním dovedna zišiel, lebo je to, ako vidíš, obor, ktorému ty málo budeš na ráno. No, len ticho, nič to zato, vyschne blato, a čo sa vlečie, neutečie! Rozprávaj nám vaše minulonočné dobrodružstvá, neprilož nič, však známe, aký si junák!“
„Ako vecheť!“ ozval sa jeden hlas z kola.
Všetko sa obzrelo, a Hrabina, jedom sa trasúc, vesloval strašným okom po zhromaždenej chase.
„Sto centov hromu ti do pažeráka, či ho čušíš!“ zavolal ohromným hlasom Kudlák a hľadal okom Hrabinovho haniteľa. Keď nemohol s istotou nikoho vypátrať, obrátil sa zase k Hrabinovi a tíšil jeho vzbúrenú krv.
„Rozprávaj, rozprávaj!“ volalo kolo šuhajov na trochu uspokojeného Mateja, ktorý pyšne pozrúc po nich, takto začal:
„Ako viete, minulej noci bola vám taká tma, že si statočný človek ani svoje vlastné slovo nevidel. My, totižto ja a môj nepremožiteľný pán, taktiež jeho Šíp a moja Strela, my sme vám boli poslaní von ku Veľkej na výzvedy, pretože jeho milosť pán Jiskra už dobre vedel, že nás starý Huňad chce z Lučenca vykúriť. Preberajú tie naše koníky hore Tuhárskym vŕškom, preberajú — len vám odrazu zaštrkocú šable, zablysnú nocou ako ocieľky. Sám neviem, ako sme sa začali biť. ,Tni a rúbaj!’ volal môj rytier a zahvizdol, až mu hneď sto a sto hvizdov z nášho tábora odpovedalo. V okamžení bolo všetko na nohách. Zblnkotali vatry, a len keď sa všetko rozsvietilo, videl som, že sme v kope a všetko sa rúbe a dusí o dušu. V tej ruvačke som vám dáko na môjho pána zabudol. Zrazu vám mi na um zíde — obzriem sa… a tu vám vidím, ako sa vám perie, rúbe a seká — viete s kým? — na môj hriešnu prostorečnú… so samým čertom Šebkom z Rozgoňa, veď ho dobre znáte. Ha, sto striel do mojej Strely… ani mne nebolo viacej treba. Švihnem šabľou… popchnem Strelu a hybaj…“
„Do úteku,“ ozval sa znovu hlas z kola a zachichotal sa tak, že týmto žartom celé poslucháčstvo, vo veselý rozmar dovedené, dalo sa do hlasitého smiechu.
Hrabina od zlosti i žltol, i černel, i zelenel. Rozpajedený novou touto urážkou, skočil k utŕhačovi a vylepil mu takú facku, že sa tento k novému smiechu obecenstva zvalil horeznačky na zem.
„Nuž, ty huncútstvom vybíjaný komprd… ty deravý mech, ty holomok, odkundes, baba, ty, ty, ty Kaňúr… — ty sa nazdáš, že som ja tvoj pes — he?!“ kričal Matej a drvil na zemi zvaleného obra, až sa mu len tak z kečky kúrilo.
„Nedaj sa, Kaňúr, nedaj!“ volali dajedni z kola.
„Neboj sa, Matej, neboj a bi!“ volali druhí.
„Pasujte sa!“ kričali tretí, „uvidíme, kto zvíťazí.“
„Za pasy, za pasy!“ volal i rozpajedený Hrabina, i zo zeme skočivší Kaňúr, a ledvaže sa im spravil priestor, dali sa jeden do druhého, pochytali sa v drieky, až len tak kosti prašťali.
Boj sa zdal na počiatku nerovným. Kaňúr, ozrutný chlap, prekvapený nečakaným útokom Hrabinovým, pozbieral sa skoro dovedna a objímuc mohutnými ramenami štíhly driek tohoto, vyzdvihol ho ako bábku hore, potriasol ho trochu v povetrí, lež chtiac ho o zem hodiť, zapiskol ako had, a pustiac ľavou rukou Hrabinu, chytil svoj nos, ktorým sa cedila červená krv.
Tento totižto, keď v úzkom preši Kaňúrových ramien videl, že svoje ruky potrebovať nemôže, nestratil prítomnosť ducha, lež v tom okamžení, ako ho odporca hore k sebe zdvihol, chytrým pohybom hlavy priblížil sa ku Kaňúrovej tvári a otvoriac ústa, zaštikol mu medzi zuby nos. Keď Kaňúr, bolesťou nosa nútený, pozdvihol ľavé rameno k ochrane tohoto, Hrabina vylúčil sa z úzkeho objatia a Kaňúra päsťou do brucha štuchnúc, povalil ho na zem.
„Vivat Matej, Hrabina zvíťazil!“ kričalo obecenstvo a obklopilo vo veselom ruchu nášho hrdinu, ktorý, potoky potu z čela si stierajúc, víťazne pozeral po vojakoch a vykrúcajúc fúz, pristúpil k starej babe, hroznovinu predávajúcej, dal si naliať i vypil pohár na slávu junáctva a na blaho mladej Sabíny.
Odporca jeho, neborák Kaňúr, medzitým sa bol zozbieral hore, a pomstu mrmlajúc, poberal sa, sprevádzaný smiechom druhých, k potoku, kde si začal vymývať poranený, krvácajúci nos, premýšľajúc o hanbe, teraz sa mu prihodivšej, a o budúcej pomste…
„Počkaj, psia krv slovenská,“ šomral sám v sebe, „dám ja tebe nosa, dám ja tebe Sabíny! Veď mi ho ty sadneš na lep i s tvojím slávnym panákom — žobrákom z Tábora. Čo ako sa na Drienok dostal, mňa zo služby za pár zlatých, čo som stranou položil, vypral! Hej, myslíte si, že som váš? Osli sprostí, nazdajú sa, že sa Kaňúrom volám a že kalich na huni nosím a že som sprostým vojakom — že k ich čriede patrím?! A Ritter von Habicht že je čo?!… Počkaj, perepúť husitská, príde na psov mráz! Na Hrachové Vlčúr, Ritter Wolfel, tu ja, Ritter von Habicht, na Balogu sám veliteľ Krahulec, Ritter Sperber! My traja dušou i telom grófovi Cilleymu oddaní prívrženci nemeckí máme túto českú a slovenskú háveď v pasci; a nech krásne Štajersko nikdy neuvidím, keď len jedna ujde z týchto bielych myší!“
Kým sa takto Kaňúr či — ako vidíme a ako sa sám nazýva — Ritter von Habicht oddával svojim pomstychtivým plánom, stála na planine kolo vatry hostina. Barance sa boli dopiekli, kaša dovarila — i hodovalo to všetko ozávod, zalievajúc smäd medovcom; a tí, čo mali groše, Sabíniným vínom.
„Chlap si, Matej!“ hovoril Kudlák a podával kus pečene Hrabinovi, ktorý i minulonočnou bitkou, i dlhou jazdou, i najbližšie prešlým pasovaním vyhladovaný nedal sa dva razy núkať, ale jedol, až mu len tak v ústach chrapčalo.
„Čo to za posolstvo od veľkomožného pána Jiskru?“ dozvedal sa starec. „Či hádam jeho milosť chce poctiť Drienčany svojou návštevou?… Či budú nové výpravy?“
„Hm,“ odfukoval Matej, „myslíte si, že som straka a že vám všetky tajomstvá našich veliteľov — pán boh ich živ! — vyrapocem? ,Jazyk na uzde!’ hovoril pán Jiskra, keď nás sem posielal — a ako viete, báťa Kudlák, takých pánov treba poslúchať! Ostatne, báťa, netrápte ma svojimi výzvedami, lebo bárs som akým junákom, také pletky ani len mne nezveria; i nech ma čert berie, ak viem, načo a s čím sme sem prišli. Ak vás dačo omína, spýtajte sa môjho nepremožiteľného rytiera z Tábora a nateraz z Drienku, ktorého — sto striel mu do duše páralo — minulej noci Rozgoň okaličil — ten vám snáď dačo pošepne o našom dnešnom príchode.“
Netrvalo dlho, i zavrešťali trúby, zahrmeli bubny — a slobodným ruchom tuvon k novej zámockej službe otužená vojenská chasa poberala sa pekným poriadkom za vysoké múry hradu.
Spadný most sa zdvihol; i bolo ticho, pusto všade tam, kde pred niekoľkými okamženiami bola trma-vrma, a ozýval sa huk a tresk vojenských ihier.

#K#3. Posolstvo#-K#

Vo veľkom zámockom tereme v druhom poschodí sedel rytier Krask a otec Brožko za veľkým dubovým stolom. Chutne ujedali si oba z nastolenej diviny a popíjali si z dobrého vadnianskeho vínka. Očividome mizla na stole nahromadená potrava i ubúdal vo veľkom krčahu nachádzajúci sa nápoj. Ako rytier, tak i otec Brožko nedali sa veľmi núkať; veď sa už dávno tak nehostili!
Teremom prechádzala tretia osoba.
Hrdý jej krok, hladká nenútenosť v pohyboch, slovom, celé držanie sa muža poukazovalo s istotou na domášneho pána, na veliteľa zámku Drienčany.
Bol to skutočne Valgatha sám, hrdina našej rozpravy, ktorého z tejto príčiny i dľa zo vnútornej podoby, i dľa jeho vnútornej povahy a rázu mienime obšírnejšie opísať.
Valgatha mal v tomto čase asi päťdesiat rokov. Bol strednej, no plnej, svalovitej postavy. Obličaj mal otvorený, husté čierne vlasy pretkávané šedinami. ¦ Husté tmavé obočia, ktoré boli temer dovedna zrastené, dodávali mu dakéhosi zasmušilého výrazu. Tento výraz miernili jeho usmievavé, tu i tu ohňom brnkajúce oči, hladké vysoké čelo a rovný, útlej podoby nos, pod ktorým pečlivou rukou riadené čierne fúziská, splývajúce s takouže bradou v jedno, celkom zatieňovali jeho ústa. Kolo týchto pohrával si obyčajne horkoposmešný opovržlivý úsmev, čo Valgathovej tvári, ináč prívetivého pozoru, dodávalo dač tajného, dač odsocujúceho.
Ačpráve doma, predsa bol v úplnom vojenskom obleku, vynímajúc prilby, ktorá ležala na stole. Mohutné prsia prikrýval čierny vyleštený remeň; za drahým opaskom trčali na strieborných retiazkach pokvačkané nože, na ľavom boku sa za ním vliekla dlhočizná šabľa a na vysokých čižmách pripravené ostrohy hlučne štrngali za každým jeho krokom.
Valgatha bol najmilší podveliteľ Jiskrov, na všetko odhodlaný, vykonávajúci rozkazy svojho veliteľa navlas, bez odporu; pri tom všetkom bol človek chladnej krvi a rozvahy, kališník, oddaný dušou a telom husitizmu, žijúci a mrúci za jeho slávu a rozšírenie, junák osobnej hrdinskosti a zmužilosti ¦ podriadencom svojim prísny síce, lež spravodlivý veliteľ, majster v nečakaných útokoch a v použití dobytého víťazstva, taktiež v obrane zámkov, zverených jeho moci ¦ slovom, chlap a junák v opravdivom zmysle slova, na ktorého sa mohol Jiskra bezpečne spoľahnúť.
Súc od niekoľko rokov vdovcom, pečoval s neporovnateľnou otcovskou útlosťou o budúcnosť svojich dvoch dcér, strativších matku, z ktorých staršia, teraz asi šestnásťročná Milica prechádzala do kvetu mladosti, mladšia Želmíra však, asi osemročné dieťa, útly to púčok, bezstarostne trávila svoj mladušký život v detinských rozkošiach.
Priveľká otcovská láska a starosť o budúcnosť týchto devíc vyvinula vo Valgathovi, ináč mravnej povahy, náruživosť lakomstva a ziskuchtivosti, baženie po velikánskych pokladoch, k nadobudnutiu ktorých mu bol vítaný každý prostriedok, a tak i lúpežné výpravy.
Dôveru nemal v nikoho, vyjmúc asnáď otca Brožku, ktorého od detinstva ctiac, zasväcoval viacej snáď z obyčaje ako z obzvláštnej príchylnosti do svojich tajomstiev a plánov a jeho námietky a tu i tu hromženie proti jeho ziskuchtivosti, nemajúcej medze, prijímal so šetrnosťou a synovskou úctou. Ináč šiel svojou cestou, nedajúc sa zmýliť radami, výstrahami a vyhrážkami pekla a večného zatratenia, ktorými otec Brožko na neho dotieral.
Mravnú výchovu svojich dcér zveril bezpodmienečne na starého otcovského priateľa, ktorý, bárs mal svoje stále bydlisko pri kostole v osade, ležiacej proti zámku, predsa sa zdržoval obyčajne v zámku, zamestnaný najviac svojím vychovávateľským úkolom.
Po tereme prechádzajúci sa Valgatha zastal konečne pri stole a keď bol pripil na zdravie príchodzích, obrátil sa k mladému rytierovi, potľapkal ho po pleci i preriekol zvučným hlasom:
„Mirko môj, ako vidíš, u nás je všetko v poriadku. V páde nešťastného výsledku včerajšej bitky boli sme úplne prihotovení k vytrvalej obrane. Jeho milosť pán Jiskra žiada, aby sme zostali v tomto obrannom položení i naďalej. Píše mi, že onedlho sám k nám príde, a to v spoločnosti Pankráca#POZ#12;#I#Pankrác#-I# — Pongrác zo Sv. Mikuláša, najprv prívrženec poľského kráľa Vladislava, neskôr, od r. 1449, vojvodca vo vojsku Jiskrovom. Často konal podľa vlastnej vôle. Umrel po r. 1474#-POZ#, Talafúza a Komorovského#POZ#13;#I#Komorovský#-I# — bratia Mikuláš a Peter Komorovskovci, poľskí šľachtici. Mikuláš sídlil v Podolinci. Peter bol liptovským a oravským grófom. Sídlil na hrade Blatnici a na Likave. Roku 1449 uzavreli s Jiskrom „večný mier“. Roku 1474 pre nezhody s kráľom Matejom museli opustiť Uhorsko#-POZ#. Huňadovi neverí. Tento velikán nezabudne na pomstu. Má nás v oku ako soľ, i nazdá sa, že sme nešťastím krajiny. Hja, darmo je, každý žije, ako vie ¦ a víťazstvo kalicha sa musí šíriť, a národ československý zveličovať. Či nie tak, otče Brožko?“
„Kto mečom bojuje, mečom zahladený býva, vraví Písmo sväté,“ odvetil tento vážne a pozrel prenikavo do Valgathových očú.
„Meč je znakom junáctva“ zvolal vínom trochu rozpálený Krask, „a naše časy nie sú pre baby, ale pre hrdinov, bojujúcich za slávu Slovanstva a za užívanie večere Pána pod obojím. Či nie tak, otče? Veď ste ma to tak učili.“
Starý Brožko vopchal miesto odpovede svoj veľký nos do vínom naplneného pohára, lebo to bola jeho slabosť, že rád užíva hroznovinu. A nikdy sa neopil, lebo jeho obrovská ústrojnosť tela mnoho vydržala.
„Pravdu máš, Mirko! Časy naše sú časy bojov,“ prisvedčoval Valgatha, potešený nadšeným zápalom mladého rytiera. „Opravdivým si synom svojho otca, môjho nezapomenuteľného súdruha, vrstovníka a soka v láske a junáctve, môjho Smíla z Tábora a Krasku, čo pri Rábe, kde náš slávny Žižka druhé oko stratil, život položil za kalich. Pokoj prachu jeho a večná mu sláva! Bol to jediný a opravdivý priateľ môj,“ doložil dumne a večitý posmešný úsmešok jeho tváre zmizol na okamženie, aby spravil miesto bôľnemu pohybu, kolo úst si zahrávajúcemu.
„Kedy dôjde jeho milosť pán Jiskra?“ vyzvedal sa otec Brožko, chtiac veliteľa zámku uviesť z bôľnych upomienok do toku obyčajného zhovoru.
„Dľa jeho spôsobu istotne nás prekvapí. No, ale nič to, my sme v poriadku. Chlapstvo otužené, dobre ošatené, k cviku privyknuté, duchom hrdinským nadchnuté za slávu a kalich. Hja, prisahám na nevinnú krv Husovu, jeho milosť Jiskra bude s nami spokojný! ¦ Ozaj, Mirko,“ pokračoval ďalej, keď bol takto vylíčil svoju spokojnosť nad stavom svojho vojska; „jeho milosť pán Jiskra ťa v liste, čo si mi doniesol, teraz úplne podriadil mojim rozkazom. No neľakaj sa… to je dôkaz jeho blahosklonnosti proti tebe. Osobnej voľnosti trochu síce stratíš, lež zato budeš spolu s Brezovickým mne a skrze mňa jeho milosti pánu Jiskrovi pobočníkom, ba zaraduj sa ¦ dôverníkom. Potrebujeme šuhajov nám úplne oddaných, na ktorých mienime založiť budúcnosť týchto krajov a našej nadvlády. Ide tu o vaše zveľadenie. Vy máte žať, čo sme my nasiali. Žiadame však úplnú oddanosť a poslušnosť vo vykonávaní našich rozkazov, a tak v uskutočňovaní našich velikánskych zámerov, rozumieš, Mirko?!“
Mladý rytier z Tábora, zarazený určitou rečou Valgathovou, premýšľal so zachmúreným čelom o násilnom prevrate jeho doteraz dosť voľného položenia. Bolo vidno, že vyšší cieľ svojho budúceho určenia dokonale nechápal. Zavzdychol ťažko, a bársako sa premáhal, povedal s názvukom horkého citu:
„A Drienok, môj osamotený, v horách skrytý Drienok ostane opustený, i ktože tam bude veliteľom?!“
„Nuž ty, syn môj,“ uspokojoval ho Valgatha, „lenže nie osobne. Právo veliteľstva na Drienku ti nikto neodberá, to si si už svojou zmužilosťou vydobyl. Ty máš však väčšiu úlohu, ako žiť v tom tmavom hniezde v nečinnosti a s medveďmi i s divými kancami sa pasovať. Na Drienok pošleme starého Kudláka, ak nič nemáš proti tomu. On je síce starý, lež tuhý ako remeň. Slovák rodom, úplne spútaný s nami a s našimi záujmami, za ktoré žije i mrie. Zrady a nevernosti sa pri ňom obávať nemôžeme. A veď vy ho znáte, otče, a ako badám, vediete s ním dôvernú spoločnosť. No, bude to pre starého Kudláka!“
„Robte si vy, ako chcete, syn môj,“ odvetil tento, „mňa do vašich vojenských poriadkov nič. Kudláka síce ľutujem, že ide preč; on mi tu bol na veľkej pomoci v rozširovaní náboženského ducha medzi vašimi rozpustilými vojakmi. No, ale poručeno bohu, vás do tohoto a mňa tam do toho nič.“
„Čo je môj najbližší úkol?“ dozvedal sa Krask, keď videl, že je nad osudom jeho už rozhodnuté.
„Úkol vypátrania zámerov nášho nepriateľa Huňada. Pôjdeš k nemu, syn môj, s posolstvom. Pán Jiskra mu chce podať návrhy pokoja. Už či to pochádza z čistého úmyslu, lebo ¦ jak ti známo ¦ Cilleymu a vôbec Nemcom neverí, či len aby získal času, to neviem. No ¦ na Žižku! ¦ to sú jeho záležitosti. My budeme poslúchať, a keď treba, biť. Ako vidíš, úkol tvoj je slávny a netajím, že ťažký. Ale takí dvaja šuhajci, ako si ty a Brezovický, keď sa dovedna zoberú, všetko uskutočnia! Ide tu o naše bytie, o zadržanie toho, čo sme vydobyli, a o pokojné užívanie toho, čo sme nazhromaždili. A toto všetko má nám vyprostriedkovať tvoje posolstvo k Huňadovi. Akonáhle ti zacelie rana, Rozgoňom zadaná, a trochu si oddýchneš, nastúpiš svoju cestu. Bližšie návody dostaneš pri odchode. Dovtedy sa dorozumej s Brezovickým z Maginhradu. Urobte vedno k vašej ceste prípravy. No, ale dosť nateraz! Potrebuješ odpočinku, syn môj; zaveďte ho, otče Brožko, do jeho chyží a potom sa vráťte!“
Rytier prosebným zrakom pozeral na veliteľa, i zamrmlal dač zajakavo, čo sa však nedalo rozumieť.
„Viem, čo chceš, syn môj!“ smial sa Valgatha, „no ja proti tomu nemám nič, len sa usiluj sám si to s Milicou dokončiť!“
I kývol na rozlúčenie. A Krask, z tejto strany uspokojený, zdvihol sa od stola hore; kráčal za Brožkom, vedúcim ho do jeho chyží.
„Ha — na Žižku! — driečny šuhaj ten Mirko!“ vravel sám v sebe Valgatha, sprevádzajúc skúseným okom štíhlu, ohebnú a hrdo si vykračujúcu postavu odchádzajúceho rytiera, potom prejdúc niekoľko ráz po tereme, vrhol sa naostatok na medveďou kožou zatiahnutú lavicu, očakávajúc v tomto položení návrat otca Brožku.
Po malej chvíli vstúpil tento dnu a zaujal svoje predošlé miesto pri stole.
„Otče Brožko, pozorujem, že za mojím chrbtom kujete tajomstvá. Milice minulej noci a dnes nebolo doma! Chcem vedieť, čo je vo veci. Hovorte pravdu!“ začal prísnym hlasom Valgatha, i vstal hore a sadol si k stolu naproti starcovi.
Tento zadivene pozrel na vyšetrujúceho veliteľa.
„Pane,“ začal neistým hlasom, ktorý však čím diaľ, tým viac pevnosti nadobúdal; „pane, odkedyže nedôverujete Brožkovi? Výchovu svojich dcér ste zverili na mňa a svätý Václav mojím svedkom, že tomuto úkolu môjmu zodpovedám dľa najlepších náhľadov svojich. Milica vyrástla, bude mať dnes-zajtra sedemnásť rokov, a v tomto veku zatúži srdce po voľnosti. Zámok váš mu je klietkou, žiada sa na slobodu; no, a myslím, je v poriadku, keď ho moja ruka vedie.“
„Žiadne okolky, otče,“ skočil mu do reči Valgatha, „tuším vaše spojenie s Huňadovým domom! Myslíte si, že mi výsledok jeho bude po vôli?! Ach, znám pýchu Huňada — a moje meno vyjde na všeobecný smiech. Nie, nie, otče! Tak ďaleko začierať nebudeme. Viete, Milica je i mojou nebohou ženou sľúbená Kraskovi.“
„Srdce si rozkazovať nedá!“ preriekol vážne starec. „A spojenie vášho domu s Huňadovcarni by poslúžilo celej vlasti, i ubezpečilo by postavenie vaše. Ostatne, staň sa vôľa božia!“
Valgatha premýšľal. Slová starcove vzbudili v ňom nové smelé myšlienky. Ctižiadosť sa v ňom ozvala.
„Ha — na Žižku! — otče, tvoj plán je veľký!“ zvolal naostatok, prsia sa mu vzdmuli a v slobodnom lete obrazotvornosti videl sa už na vrchole slávy, ligotajúcej sa v spojení s Huňadovským domom. „Milica je deva zvláštnej krásy a hrdinského ducha, súca k boku Lacka Huňada#POZ#14;#I#Lacko Huňad#-I# — starší syn Jána Hunyadiho, Ladislav. Po otcovej smrti bol veliteľom belehradskej pevnosti. Dostal sa do sporu s Ulrichom Cilleym a dal ho zavraždiť. Držal v zajatí niekoľko týždňov i Ladislava Pohrobka. Toto poníženie a smrť strýca Cilleyho kráľ Ladislav pomstil tým, že dal Ladislava Hunyadiho r. 1457 popraviť a jeho brata Mateja odviedol ako zajatca do Prahy#-POZ#. No a Mirko Krask… pravdu máš, otče, srdce si rozkazovať nedá. Sám som zbadal, že Milica od neho bočí, bárs dávno vie, že jej je matkou súdený. No, dáme jej po vôli! Tvoj plán, otče, ja síce nebudem verejne napomáhať, lež mu ani prekážky v ceste klásť. Rob, čo za dobré uznáš, lež — na Žižku! — opatrne, aby Valgathovo meno nevyšlo na posmech.“
„Zanechajte, syn môj, lúpežné výpravy; zmierte sa so statočným Huňadom, podrobiac sa mu ako správcovi krajiny, buďte vďačným synom tejto novej vlasti — a verte mi, vaše meno príde k sláve, a nie k posmechu!“
„Ďaleko čiahaš, otče!“ zvolal trochu mrzuto Valgatha, rozdurdený výčitkami starcovými. „Ja som nie lúpežníkom; a čo som dobyl, za to ďakujem môjmu rytierskemu meču. Že sa chcem s Huňadom zmieriť, môžeš badať z posolstva, ktoré som teraz zveril na rozkaz jeho milosti Jiskru Mirkovi Kraskovi. Ostatne čas ukáže budúcnosť. Nemcom, ako vieš, ani sám neverím!“
Po týchto slovách povstal od stola hore, i podajúc Brožkovi ruku, odišiel z teremu von, istotne držať večernú prehliadku nad zámockou posádkou, ktorá sa, ako to trúby a bubny ohlasovali, bola zhromaždila k vojenskej prehliadke na veľkom zámockom dvore.
Otec Brožko zadumal sa nad džbánom, vínom naplneným, kým nepovstal, vytrhnutý z premýšľania šumom otvárajúcich sa dvier z pravej strany, a s milým úsmechom v tvári nepovzniesol nad anjelské hlávky prichádzajúcich žehnajúce ruky.

#K#4. Dva holúbky v klietke#-K#

„Ach, otče Brožko, či ste sám?“ dopytovala sa deva Milica, veslujúc po jedálni zvedavým okom, „a môj drahý otec a rytier Krask kdeže sú?“
Miesto odpovede hľadel starec s nevýslovným potešením po krásnych deťoch, ktoré sa v nevinnej dôvere k nemu túlili.
Skutočne, boli to utešené deti!
Milica ¦ v hrdých pohyboch tela temer sa podobajúca otcovi Valgathovi, v červenom, zlatom vyšívanom živôtiku, v bielych vlniacich sa šatách a striebornej, drahokamami ozdobenej parte, spod ktorej sa vlnili dlhé gaštanové krúžky vlasov v rozmarnom trasení ¦ mala v svojom výzore dač ušľachtilo-hrdinského, ba povieme panensko-mládeneckého. Vysoké, sťa alabaster biele čielko, pod ním dvoje veľkých, čiernych, blýskajúcich sa očiek smelého výrazu, zatienených pruhmi útlych ťahov a taktiež čiernej farby, k tomu rovný noštek útleho tvaru, sťa púčok ružový ústočká, pri ich úsmechu vnútorne lemované slonovými zúbkami, k tomu priezračné, nádychom rannej zory zružovené líčka ¦ predstavte si všetko toto, zliate v najpravidelnejších súmeroch v jeden celok utešenej hlávky a ¦ máte obraz vidiny a túžob neboráka Mirka, rytiera z Krasku a Tábora i na Drienku.
Želmíra, jej sestra, polovicou veku od Milice mladšia, javila v svojich zovnútorných formách ešte síce detinstvo, ale pri tom všetkom zračil sa v rozvážnom výzore jej modrých očiek, potom v odmeraných pohyboch tela privčasný vývin jej duševných vlôh a vnútorného rázu. Bolo na nej poznať, že jej výchova, zbavená útlocitnej lásky materinskej, vyvinovala jej povahu v docela jednostranných náhľadoch rozumu, bárs srdiečko od prírody nadané ušľachtilou jemnosťou citu — trepotalo sa túžobne po sladunkej náklonnosti k tvoru jej pohlavia, čo sa dalo bezpečne uzavierať z nevysloviteľnej oddanosti naproti jej sestre.
„Drahý, drahušký otče Brožko!“ prerieklo dieťa názvukom utajeného žiaľu, „i ty, zlatá Milica, nechávate malú Želmíru samu, a mne je tak samej smutno, otupno ¦ ako našim holúbkom v klietke.“
„Nuž, veď si nebola sama; stará Kudláčka i Sabínka z dediny boli s tebou,“ chlácholila ju Milica a bozkala ju v útle čielko.
„Ach, sestrička, veď vieš, že stará Kudláčka nepočuje a naveky šomre. Sabínka neprišla, bojí sa pred tým dotieravým Kaňúrom, čo i za tebou okom pasie. Rozprávajteže mi, kde ste chodili, čo ste videli, drahý otče Brožko, lebo Milica nič neodpovedá, len vzdychá, až mi srdce puká. Ach, tak som sa o vás bála, i otec sa spytoval, kde ste, a hrešil i vás i Milicu, a hnevlivo zvolal, že on vie, kde ste.“
Milica dupla nôžkou, potom sa začervenajúc vzdychla:
„Nie, nevie, ani nesmie vedieť. Jaj, bože! keby zvedel naše kroky a tajné východy, zhynula by od hanby!“
„Ba vie, všetko vie!“ povedal starec tichým, pevným hlasom.
Deva sa striasla ako osika, keď ju severný vetrík skníše, i s výrazom urazeného citu pozdvihujúc blýskajúce sa čierne oči k starcovi, nevýslovne bôlnožiaľnym tónom riekla:
„A vy, otče Brožko, vy jediný môj dôverník, vy ste ma zradili? A môj otec pozná nočné východy svojej dcéry? A on vie, že sa s nepriateľmi kalicha a českej slávy spolčujem? A on netresce nás oboch, zradcov jeho úmyslov?!“
Starec mraštil i šedivé obrvy i čelo. A vyjasniac trochu velebnú tvár, pozrel zrakom plným lásky a potechy na dievčinu, skúpanú vo farbe hanblivosti a panenského hnevu.
„Upokoj sa, Milica! Láska tvoja k Lackovi Huňadovi má byť stužkou viažúcou v priateľstvo váš a Huňadovský dom, má byť prostriedkom bratského mieru Uhrov a Čechov k založeniu blaha tejto krásnej vlasti. Ha — na svätého Václava! — veľká je úloha tvoja, ty dievka mojej výchovy, ty krásnolepá nádoba mojich čistočlovečenských zámerov! No, zdvihni sa, vyjasni oko a nech sa tvoja panenská hruď vlní pocitom tvojej vznešenej úlohy, majúcej vyprostriedkovať lásku a mier hrdinských národov uhorskej vlasti, a Hospodin buď s tebou!“
Nadšené slová starca neminuli sa v Miliciných ňadrách žiadaným účinkom. Nevysloviteľná vznešenosť preletela deviným výrazne-krásnym obličajom, oči žblnkotali ohňom nebeského nadšenia a celá postava devy vztýčila sa v junónskej#POZ#15;#I#Junónsky#-I# — podľa mena Juno, starorímskej bohyne oblohy, manželstva a rodenia#-POZ# hrdosti, povedomá svojho veľkého určenia.
„A videli ste tej noci Lacka Huňada?“ dopytovala sa malá Želmíra, nechápajúca reči starcove a držanie sa sestrino. „Ach, rozprávajteže mi dačo o ňom, čo ma vlani, vieš, Milica, keď sme boli v Moldavskom zámku chytené a do Munkáča odvedené, svojím malým bratom Matejom drážil! Rozprávajteže mi o nich, či je už Matej väčší, a či ešte má ten zlatý prstienok, čo mi bol nasilu vzal, že mu vraj to bude pamiatkou odo mňa.“
„Ach, Želmíra, tvoj malý Macík je už zaťom Cilleyho, vieš, toho tenkého nemeckého pána, čo pred mesiacom bol u nás a Kaňúra so sebou doviedol,“ odpovedala na štebotaniny sestrine Milica, a táto, bárs zvesť sestrinu dokonale nechápala, položila rúčku na bijúce srdiečko i vzdialila sa potíšku do jedného kúta teremu, kde nepozorovaná Milicou, ktorá bola zapradená v hlbokom rozhovore so starcom, premýšľala o význame slov, zdelených jej sestrou.
„Nie, nie, otče Brožko, teraz ho vidieť nemôžem, nesmiem!“ šepkala Milica, „ja ľutujem Mirka, uctím ho ako čestného junáckeho rytiera — lež odpusťte, vy to najlepšie znáte, pre koho moje srdce bije. Zruším sľub matke daný, ale mi to Hospodin odpustí; veď som k väčším cieľom určená.“
„Práve preto, Milka, musíš sa otvorene zdôveriť Kraskovi,“ prehováral ju starec presvedčujúcim hlasom. „Jeho srdce síce bude krvácať… lež naučí sa uctiť tvoju povahu, ba šľachetnosť jeho zmýšľania a nezlomná oddanosť k tebe mi podáva nádeju, že pri uskutočňovaní našich vznešených zámerov bude nám pomocným. Poznám ho dôkladne, a ľutujem jeho osud. Ale práve zato je povinnosťou tvojou otvoriť úbohému oči. A k tomu máš dnes najpríhodnejší čas!“
„Dnes, otče?“ dopytovala sa zadivená deva. „Nie, nemožno to; však znáte, že sa dnes vo vašom sprievode zídem s Lackom vo vyšnej jaskyni vašej pustovne.“
„Práve tam,“ určoval pevne Brožko. „On musí byť svedkom vašej schôdzky, by sa nepodvratne presvedčil o nemožnosti uskutočnenia jeho nádeje ohľadom teba, aby videl, že komu sa musí vystúpiť, aby poznal naše vyššie ciele, na oltár ktorých má položiť ľúbosť svoju v zápalnú obeť.“
„Ach, to je strašné, strašné… len dnes nie, otče, pred Lackom nie…“ riekla deva a spínala ruky.
„Čo, Milica! Či je to ten tvoj hrdinský duch?!“ spytoval sa v zadivení starec a nepokojne krútil hlavou. „Ha ¦ na svätého Václava — dievča, nechcem, aby som sa mýlil v tebe! Myslíš, že ťa Mirko dnes nepoznal? Darmo si sa zakuklila, tvoje neporovnateľne ohnivé oči ťa prezradili. ¦ To som videl z nepokoja Kraskovho. Ľúto mi je šuhaja, ale práve zato, pre vaše obapolné dobro, musí zvedieť svoj osud čím skôr, a síce dnes!“
A nečakajúc odpovede devinej, zavolal Želmírku, pošepol jej niečo a táto sa pobrala von.
Mrkalo.
Ostatné blesky slnka kapali za vrchom, Bankov rečenom, a teremom i celým zámkom rozhostilo sa šero.
I starec, i Milica sedeli mlčky, táto jedine nepokojným zdýmaním ňadier prezradzujúca búriace city svoje, tento zadumane a sám v sebe pohrúžene.
Po malej chvíli vošli do jedálne zámockí sluhovia, i nakládli na veľkom kozube oheň a zapálili voskovice, až sa celá sieň zaligotala a rozjasnila v žltojasnom blesku voskových sviec, ktoré blnkotali v masívnych, dolu z povaliny visiacich kahanoch.
Želmírka sa navrátila, vedúc jednu staruchu, nesúcu v rukách harfu ¦ obľúbený to v tých časiech hudobný nástroj.
„Tu máš harfu, Milica, nezdržuj ma, nestačím počúvať, bárs len na ľavé ucho nepočujem, čo i môj starý vraví, že na obidve. Musím sa ponáhľať do kuchyne. Ach, bože môj, bože, celá ťarcha na mojej hlave; tá háveď by vždy jedla a pila. Nikdy nemám oddychu,“ šomrala starena, a nečakajúc odpovede, ktorú by jednako nebola dopočula, motkala sa von.
Milica vzala harfu a prebehnúc skúsenými prstami po jej ľubozvučných strunách, dala sa do preludovania, až naostatok rozčúlená ľúbeznými tónmi nástroja, cengajúcimi ako strieborné zvonce, dala sa do spevu:

#POEZIA#
#I#Lieta orol, lieta, za ním lastovička,#-I#
#I#smutná je to moja úbohá dušička.#-I#
#I#Smutná mi dušička — bo ten orol smelý#-I#
#I#len lieta, kým ho šíp zrady neprestrelí.#-I#
#I#Kvitne tam von jaro… hájik sa zelená,#-I#
#I#či srdiečku môjmu potecha súdená?#-I#
#I#Potecha, lásky kvet, ružička ľúbosti!#-I#
#I#Ľakám sa ja, ľakám tmavej budúcnosti.#-I#
#I#Ach, bože môj, bože, drahá mati moja,#-I#
#I#nad mojou nádejou čierne zore stoja.#-I#
#I#Čierne zore, čierne, krvou lemované:#-I#
#I#tie moje nádeje v hrobe pochované.#-I#
#I#A nad kopcom známym vznáša sa mohyla.#-I#
#I#Ratuj, bože, šabľa šuhaja zronila!#-I#
#-POEZIA#

Ostatné slová vykríkla deva tak srdceraniacim hlasom, tak podivným názvukom veštby, že Krask medzi spevom nespozorovane dnu vstúpivší, taktiež starec chtivým sluchom načúvajúci spevu, jedným skokom ocitli sa pri nej a trasúcu sa ju položili na medvedími kožami zatiahnutú leňošku.
„Ďakujem, otče Brožko… ďakujem i vám, Mirko!“ šepotalo zoslabené dievča a pozeralo zlomeným, šanujúcim zrakom po šumnom rytierovi, taktiež sa trasúcom v bôľnom rozčúlení. „Ach, Mirko, mám vám zvestovať smutnú novinu, tak to otec Brožko chce, že dnes, ale nie… on vám povie… kde… Posilnite sa duchom junáckym a pomodlite sa k bohu, aby vás obdaril zmužilosťou znášať ťažký osud.“
Mirko, nechápajúc zmysel deviných slov, pripisoval ich roznáruživenej obrazotvornosti svojej zverenice. Dačo tajného, čo si sám vysvetliť nevedel, stískalo mu síce srdce, no o blízkom tragičnom výsledku jeho lásky sa mu ani nesnívalo; preto ohebnosťou mladíka priblížil sa znovu k milovanej deve a začal tichým, ale pevným hlasom:
„Milica, drahá zverenica moja! Pamätáte sa na smrť drahej vašej matky, na hodinku — v ktorej mi vás pred bohom a s odobrením vášho pána otca slávne zasnúbila? Upamätúvam vás dnes na váš sľub, ktorým ste sa — ačpráve ešte dieťa — vtedy mne zaviazali. Dľa vôle vášho pána otca sa mám zajtra odobrať na dvor správcu krajiny Huňada — ktovie, aký ma tam osud čaká. I chcem byť s mojím budúcim lósom na čistom. Milica, hviezda duše mojej! Hovorte, či vaše srdce za mňa ešte bije?“
Deva, určitou otázkou junákovou nie síce prekvapená, lež do zmätku uvedená, zakryla najsamprv oči, potom kývnuc pravicou na starca, vstala hore, odoberúc sa od Mirka jediným dlhým pohľadom, v ktorom sa zračil i bôľ, i nepokoj jej duše, a odišla so Želmírou von, nechajúc rytiera v prepodivných citoch, ktorý si držanie svojej zverenice naskrze nevedel vysvetliť.
„Nie, otče, to sú pre mňa hádky! Také vítanie od mojej zasnúbenice nezasluhujem. Pre všetkých svätých vás prosím, vysvetlite mi, čo sa s Milicou deje! Mám počuť dáku smutnú novinu, a na moju úprimnú otázku neodpovedá.“
„Trpezlivosť, syn môj, dozvieš sa zavčasu, čo si túžiš vypátrať,“ uisťoval ho starec a podával mu ruku. „Dnes sa len mňa pridržuj, oddýchol si si trochu, po večeri prídeš za mnou do mojej pustovne. Vzmuž sa… tam na teba čaká rozhodnutie tvojho osudu.“
Bárs neuspokojený, predsa vidiac, že po uplynutí niekoľko hodín má nasledovať rozlúštenie otázky, jeho sa týkajúcej, oddal sa nádejam, previevajúcim jeho srdce ľúbostnými pocitmi — a na perutiach týchto zanášal sa do blahej budúcnosti. Bárs šľachetné jeho srdce tušilo blízke stroskotnie nádejí — predsa neverilo.
Po niekoľko okamženiach začala sa plniť jedáleň podveliteľmi zámockej posádky. Dlhý dubový stôl sa prikryl, a keď veliteľ sám dnu vstúpil, usadil starca na svoju pravicu, Kraska však na ľavicu. A keď otec Brožko zvučným hlasom povedal svoje požehnanie nad jedlom, začala sa rytierska večera, ktorá pozostávala najviac z pečených jedál a syra, z vína a medoviny.

#K#5. Sokovia#-K#

Vyše hradu ťahala sa hore úzka dolina, obtočená z oboch strán vápencovo-skalnatými brdmi vrchov, ktoré boli pokryté hustou dúbravou. Na ľavom brehu doliny, ktorý sa spúšťal kolmo dolu, nachádzajú sa i teraz dve jaskyne súmerných otvorov, utvorené v pradávnych časiech vulkanickým pôsobením v tekutom vápenci. Vo vyšnej, asi pol štvrte hodinky od zámku vzdialenej jaskyni bol otec Brožko usporiadal pre seba pustovňu, do ktorej sa čas po čase uťahoval, už či pre vykonávanie súkromnej nábožnosti, či k inakšiemu účelu. Okolný nábožný husitský ľud považoval túto skrýšu starca za svätyňu a vyhýbal sa jej s pokornou úctivosťou, nazdajúc sa, že blízkosťou svojou posvätnú skrýš starca zneuctí. Ba povedzme pravdu, ľud toho veku, ako i teraz, v básnickej obrazotvornosti držal takéto jaskyne za bydlisko dobrých a zlých duchov, ktoré, majúc vplyv na osudy človeka, vzbudzovali v ľude pocity strachu.
Otec Brožko, bárs osvietený kresťan, použil nevinnú poveru ľudu k svojim cieľom, a slovom i držaním sa svojím vzbudil u pospolitosti vážnosť k svojej skrýši, obtočiac ju neprekročiteľným kolesom tajnej náboženskej povery a bázne.
Samo položenie jaskyne malo v sebe dačo romantično-posvätného.
Asi v polovici vrchu, kolmo hore vystupujúceho, nachádzal sa otvor, z doliny temer neviditeľný, pretože bol zatienený zôkol-vôkol hrabinou a lieštinou. Pod ním asi v šesťsiahovej hĺbke žblnkali vlny potoka Balogu v dumnoľúbostných šumoch. Naprosto neho, na pravej strane doliny, vybiehala z vrchu velikánska vápencová skala akoby ozrutný oltár, určený v pohanských časiech k modloslužbám.
Nad jaskyňou šumelo tichými vzdychmi široké lístie storočných dubov.
A všetko toto v jeden celok spojené tvorilo čarovný obraz posvätného účinku.
Krásna májová noc zahaľovala svet prírody tmavosvetlým vzdušným závojom, na ktorom sa ligotali trasavé hviezdičky na spôsob blýskavých kryštálov.
Ľúbezný zápach a vôňa jarných kvetín plávala vzduchom, opájajúc arómou svojou driemkajúci život prírody k milostným snom. Májový vetrík laškoval sa v ľahkom vánku so zelenými vetvami stromov, a slávik v nebeských tónoch prespevoval svoju piesenku všesvetovej ľúbosti.
Zachádzajúci mesiačik osvietil ostatnou žiarou dve pred otvorom jaskyne stojace postavy, ktoré túžobne upierali svoje zraky na skalu proti nim ležiacu.
A skutočne, na tejže skale hýbalo sa v polnočnom šere niekoľko druhých postáv, z ktorých jedna, napodobniac hlas kuvika, keď dostala takéhože druhu ozvenu, spustila sa hneď dolu a strmým krokom prekročiac malú dolinku, preskočila úzky jarček a s ohebnosťou kamzíka škrabala sa hore.
„Čis’ to ty, Lacko môj?“ šepotal strieborný hlások v ľúbeznom znení, a biela rúčka klonila sa k príchodziemu, ktorý sotva pred otvor jaskyne vstúpil, poľúbil podanú mu rúčku a názvukom nevysloviteľného pocitu lásky odpovedal takže tichým šepotom:
„Ja som, ja — drahá duša moja — tvoj Lacko Huňad!“
„Pst… pán gróf, ticho… cudzie oči vás strežú! Nasledujte ma!“
A po týchto slovách vstúpil otec Brožko do jaskyne, nasledovaný ľúbencami — Milicou a Huňadom.
Sotvaže tieto tri osoby do pustovne vstúpili, zjavili sa pred otvorom dve nové postavy.
„Ha, sto striel do mojej Strely… to je opravdivý medvedí brloh! Nech ma čert vezme, keď je to nie strigônske hniezdo. Pán rytier, ratujme si dušu…!“ homral Hrabina, lebo on bol svojmu nepremožiteľnému pánovi z Tábora a Krasku po boku, i obzeral sa nedôverivým okom po okolí.
Krask neodpovedal nič, načúvajúc v zimničnom rozjatrení netrpezlivosti šumot znútra jaskyne.
„Hľaďteže, hľaďte tam na tú skalu… to sú vám, prisámbohu, šišaky. Na moju hriešnu prostorečnú, to vám je Kaňúr! Spozoroval som, že za nami sliedi. Hrmenských…“ začal väčším hlasom Hrabina; dopovedať však nemohol, lebo ho vtom dakto chytil za plece… a keď sa obzrel, videl pred sebou obrovskú postavu starcovu.
„Ani pisknúť, chlapče!“ preriekol tetnnohrubým zvukom otec Brožko. „Tu stoj na stráži, ale ticho, a keď dač podozrivého zbadáš, daj nám dnuká znamenie.“
Hrabina onemel ako stĺp a prežehnal sa krížom svätým, nedôverivo pozerajúc za odchádzajúcim svojím pánom, ktorý sa i s otcom stratil vo vnútri jaskyne. I zastal si k stráži, ostrým zrakom prelamujúc polotmu, ktorá i jeho, i postavy umiestené na skalnom balvane, ležiacom proti nemu, a taktiež istotne stráž držiace, zahaľovala v šero.
Nechajme Hrabinu tak — pozrime do pustovne, tam nás čaká zaujímavejší výjav.
Keď Krask s otcom Brožkom dnu do jaskyne vstúpil, sliedivým zvedavým pozorom prehliadol podzemnú priestraninu. Bola to veľká, v skale prírodne otvorená sieň. Vedľa mokrých, kvapkaním stalaktitu navlažených stien ťahalo sa niekoľko kamenných lavíc, ktoré však boli úpravne prikryté machom. Z najvyššej hĺbky sklepenia visela žltá, temnopriezračná mechúrová lampa, a liala slabé svetlo po podzemnom priestranstve, ktoré však nedosahujúc svojimi bleskmi do všetkých kútov jaskyne, tvorilo v prostriedku bledožltý kruh na spôsob dvora kolo mesiaca, keď vo vyšších vrstvách blankytu plávajú hmlové obláčky.
Krask darmo pátral po druhých osobách, ktoré, ako istotne vedel, pred ním do jaskyne boli vstúpili. V podzemnej, pred ním otvorenej sieni krem neho a starca nebolo nikoho.
„Ach, otče Brožko!“ prehovoril smutne, „tu tajomstvo za tajomstvom. Netrápte moje umorené srdce. Moja trpezlivosť dochádza konca. Odkryte závoj môjho osudu — a potom nech sa stane vôľa božia!“
Miesto odpovede viedol ho starec prostriedkom siene ďalej k jednému otvoru, ležiacemu naproti ústam jaskyne, ktorý však, pretože bol zakrytý dvoma velikánskymi medvedími kožami akoby oponami, neznáme oko nedoviedlo vysliediť.
„Zmužilosť, rytier, zmužilosť!“ šepkal starec Kraskovi a pomaly rozhrnul medvedie opony.
Z tajnej skrýše valilo sa bleskové more mnohých voskovíc, vo svetle slnca blnkotajúcich, i oslepilo zlatými lúčami zraky rytierove.
„Och, och…“ zamrmlal tento srdceraniacim hlasom, keď uvidel a pochopil pred ním sa zjavivší výjav; i položiac pravicu na ranené srdce, klesal k zemi.
„Zmužilosť, rytier, zmužilosť!“ posilňoval ho starec, i dvíhal ho hore.
Skutočne — Krask potreboval duševnej sily, aby bôľom srdca prekonaný nestratil rozum.
V slávne osvetlenej sieni stála utešeným výrazom nadšenej ľúbosti v tvári okrášlená Milica, dívajúc sa nevysloviteľne milostným pozorom na kľačiacu pred ňou hrdinskú postavu — mladého Huňada…
„Vstaň, Lacko môj, vstaň; nesluší sa synovi slávneho Huňada kľačať pred dcérou lúpežného rytiera českého! Vstaň, junák mladý! Milica, dcéra Valgathova, korí sa tebe.“
I vstal mladý Huňad a povznesúc hor svoj mladistvý obličaj hrdinsko-krásneho výrazu, bez toho, aby bol znal, že ho meria zlomený zrak sokov, obrátil sa k otvoru, a takto dal vidieť tomuto štíhly, junácko-hrdý vzrast v kvete mladosti stojaceho bohatiera.
„Rozumiem ťa, Milica, rozumiem…“ mrmlal nešťastný Mirko, „tejto božskej podobe musí chudobný český rytier ustúpiť. Och, otče Brožko, poďte, poďte… vyveďte ma na čisté, slobodné povetrie. Tu mŕtvo — pusto všade.“
Ostatné slová, bárs boli ticho povedané, dotkli sa v tupom zvuku i uší milencov. A bárs starec, zbadajúc pozornosť Huňadovu, spustil medzi Mirka a milencov medvediu oponu, predsa Huňad, zazrúc smutnobledú tvár a plamenné oko českého rytiera, chytil rukoväť svojej drahokamom vykladanej šable a chystal sa k obrane.
Na štrng zbrane roztrhli sa opony — a rytier Krask vstúpil dnu.
Milica sa striasla.
Okamženie zlomenia Mirkovho srdca bolo tu.
Huňad sa prekvapene díval i na devu i na dnu vstúpivšieho rytiera.
„Ach, Mirko!“ začala deva a hlas sa jej triasol ako zvuk struny, keď sa jej vetrík dotkne, „pohliadni naňho, a odpustíš úbohému srdcu bývalej snúbenice tvojej. Je to chýrny Lacko Huňad, môj ľúbenec a jedinká vidina mojej mysle, mojich citov!“
I obrátiac sa k Huňadovi, pristúpila k nemu a uložiac hlávku na jeho mohutné prsia, pozerala nevýslovne sladkým zrakom do jeho čiernych očú i šepotala názvukom prosby:
„Podaj mu ruku, Lacík môj! Je to druh z mojej mladosti, zomierajúcou matkou mne zasnúbený. Och, srdce moje sklamalo túhu matkinu, oddajúc sa tebe večne!… Moja láska je tvoja… dovoľ, nech cítim k nemu priateľstvo. Podaj mu ruku, Lacík môj, je to Mirko Krask z Tábora, hrdina našich vojov, ktorému v mladistvom ohni junáctva snáď krem teba v krásnej uhorskej vlasti nieto páru. Podaj mu ruku, a vaše priateľstvo bude záväzkom spojenia chrabrých maďarských a slovanských vojov, a naša vlasť dožije sa pokoja a — naša láska cieľa!“
Vábivý hlas devin neminul sa u Huňada žiadaným účinkom. Pohladkajúc nežne jej anjelskú hlávku, pozdvihol pravicu a s otvoreným, vyjasneným čelom podával ju Kraskovi, ktorý tu stál zamyslený a akoby nad rumami svojich nádejí.
„Ach, vy ste Mirko z Tábora? — Poznám vás. Šebko Rozgoň chváli vaše junácke rameno.“
„Žiadne úštipky, pane!“ zvolal rytier, pri Rozgoňovom mene z tupého bôľu sklamanej lásky k sebe dovedený, a pozrel trpko na rameno ešte i teraz zaviazané. I spamätajúc sa, doložil prenikavým, vážnym hlasom:
„Vyhodili ste ma zo sedla, pán gróf. Ustupujem… vám svitlo a mne — mrká! Lež — na kalich a slávu Slovanstva! — oceňte poklad, daný vám Hospodinom v osobe Milice, je to poklad mojej duše, za ktorý vás budem v páde nevernosti ťahať na zodpoved. Zbohom, Milica!… Sľubu tvojho ťa zbavujem! Buď blažená, a nezabudni, že bárs zlomené, predsa povždy verné srdce Mirka bude biť za teba. Pristúpte, otče Brožko; požehnajte láske týchto dvoch ľúbencov, mňa ale posilnite k bojom za kalich a za slávu Slovanstva!“
Dopovedal a hrdo pozrúc po milencoch, obrátil sa k odchodu.
Lacko Huňad vstúpil mu do cesty.
„Ani na krok, rytier, kým mi vašu zmužilú pravicu k priateľstvu nepodáte. Znám uctiť vaše veľkomyseľné srdce, znám si vážiť veľkosť vašej obete.“
„Prijmi pravicu Huňadovu, syn môj. Známosť táto je výhodou tvojho posolstva k jeho otcovi,“ nahováral ho kňaz, keď videl, že je rytier v rozpakoch.
Mlčky prijal tento naostatok podávanú mu pravicu junáckeho grófa, i stiskol ju s vrelým citom. Potom kývnuc na rozlučné Milici, poberal sa von.
Sotva vstúpil do veľkej podzemnej siene, počul tuvon štrngot brnkajúcej zbrane.
„Ratujte dušu, rytier — i tí druhí, čo sú tamdnu,“ volal dnu otvorom Hrabina, „tu je prisámbohu zle! Skala tamvon obstúpená. Ha, sto striel… to je Kaňúr i s druhými čertmi! Bohdaj ich diabli brali!“
Mirko, dajúc znamenie nebezpeče starcovi, vyskočil z jaskyne von… a práve všas Hrabinovi k pomoci.
Tento šermoval s dvoma postavami, odspodku naňho dorážajúcimi, a opretý o zovňajší múr jaskyne, s výsledkom. Útok robiaci, odzbrojení priskočivším rytierom, potácali sa dolu do jarku, za ktorým na balvane skalnom, skade Huňad bol prišiel, taktiež úporná seč stála.
Sotva Mirko oslobodil vchod jaskyne, zjavil sa i mladistvý Huňad a zašepkajúc: „Zbohom, Milica,“ ponáhľal sa svojim ku pomoci, sprevádzaný novým priateľom Mirkom z Krasku a jeho sluhom Hrabinom.
„Povedal som, že to Kaňúr… sto čertov mi a jemu do duše!“ homral zbrojnoš, preskakujúc jarok, v ktorom bola o breh opretá jedna dlhá postava, horeznačky vytiahnutá. „No, keď je on, tak je i Krahulec z Balogu tu; lebo na moju hriešnu, Kudlák mi pošepol, že tí dvaja do jedného mecha dujú.“
Hrabina mal pravdu.
Na sprievod Huňadov útok vedúci nebol nikto inší, ako Krahulec, veliteľ Balogu, ktorý, upovedomený súc svojimi vyzvedačmi o zjavení sa uhorského jazdectva, chtiac i bez Valgathovho vedomia niečo ukoristiť, sledoval toto — a v porozumení s Kaňúrom oboril sa naň.
Sprievod Huňadov mal bezpečné položenie.
Kolmosť skaly prekážala výstupu dobývajúcich… A títo, nespozorujúc v ohni útoku výsledok Kaňúrovho boja s Hrabinom, prekvapení náhlym uderením Huňada a Kraska na nich, bárs vo väčšom počte, dali sa hor dolinou v útek.
„Zastaň im cestu, Rozgoň, zastaň!“ volal v ohni boja rozhorlený mladý Huňad, i vyskočil na privedeného mu koňa, prenasledujúc spolu s Kraskom Krahulcových žoldnierov.
„Prepusťte tú nočnú zberbu, nech uteká navýlomhlavy. Pre česť vašej Milice, Valgatha o vašom pobyte tu nesmie nič vedieť,“ dohováral Krask Huňadovi.
„Pravdu máte, rytier,“ odpovedal tento, i zatrúbil na malej striebornej trúbke a spojený so svojím sprievodom, podal mu ruku, stisnúc ju vrelo, i uháňal hor čistinou, ťahajúcou sa vyše skaly k Bankovu.
Krask s Hrabinom utiahol sa do húšťavy i spiechali oba tajnou cestou k Drienčanskému zámku.

#K#6. Meluzína#-K#

Tam asi, kde teraz záhoranský kostol stojí, ležala v časiech našej povesti na jednej čistine dosť hodného objemu, lemovanej dokola zelenou bučinou, horáreň, určená majiteľmi zámkov Maginhradu a Hrachova k výletom honbovým.
V tých časiech junáctvo v krátkych dobách pokoja neustávalo od boja.
Keď ľudského nepriateľa nebolo, vypovedal sa boj divej zverine, sliediacej v ozrutných prastarých horách v celých kŕdľoch.
Strediskom takýchto zábav bola naša horáreň, z ktorej sa diali výpravy na divú zver, a skolená zver zase semká sa znášala. Nemôžem síce povedať, že by sa v zovnútornej podobe bola mohla prirovnať terajším, vkusne a nákladne vystaveným jágrovniam. Podobala sa viacej nemotornej, z ozrutných brvien zloženej kolibe, pokrytej nehobľovanými hrubými doskami. V brvnách vyrezané oblôčky, priezračným mechúrom zalepené, podávali jej dnu polotmavé svetlo, ktoré bolo zväčšované vprostred horárne blnkajúcim ohňom. Pred dosť priestranným otvorom dupkali a prskali kone, priviazané o drevené stĺpy, na znak toho, že ich majitelia meškajú tamdnu kolo blnkotajúcej vatry. Boli to štyri opravdivé tátošíky ohnivej krvi a pozoru, dľa zvyku toho času bohato okantárené.
„Vlčúr, stúpajte von, prihotujte kone!“ rozkazoval tam dnu v horárni milo, lež veliteľsky cvendžiaci hlas, a na prahu sa zjavila osoba v obyčajnom rúchu a zbrani zbrojnoša, s potmešilým úsmechom kolo tenkých úst, zatienených žltočerveným fúzom.
Vlčúr zjastril modrozeleným okáľom naproti do bučiny a spozorujúc tam ligotavý odblesk šišaka, bez toho, aby sa bol na prskajúce kone obzrel, stúpal ťahavým krokom do bučiny.
„Všetko v poriadku, Wölfel?“ spytovala sa ho po nemecky v húštine ukrytá postava.
„Áno, Sperber,“ odpovedal v takejže reči zbrojnoš.
„Je sama?“
„Brezovický a Hraško, jej otec, je s ňou.“
„Gottes Blut und alle Heiligen!#POZ#16;#I#Gottes Blut und alle Heiligen#-I# — (nem.) božia krv a všetci svätí#-POZ#… Nič sa nám nedarí! Ani včera, ani dnes. Zajtra príde Cilley a — nemáme ani jednu v rukách.“
Vlčúr sa horko usmial.
„Ty ako ty, Sperber, ty si aspoň pánom, ale ja a Habicht nič po nič pre takú háveď kacírsku slúžiť. Ha — sakrament! — to ja nevydržím!“
„Z Habichta nič — to je trúp, i tej noci všetko on pohubil. Mali sme ich všetkých v pasci, a to nielen ju, ale i zvláštnejšieho vtáčka. A odbrnklo to všetko. Gottes Blut!“
„A čo teraz, Herr Krahulec?“ dopytoval sa úsmešne Vlčúr, dávajúc takto najavo svoju závisť nad postavením svojho spoludruha.
„Wölfel, Cilley ťa nateraz mne podrobil. Žiadna závisť a odpor. Trpíme všetci pre veľkú vec. A tak zostane pri starom pláne, rozumieš?“
„Dokonale, Ritter Sperber!“ uklonil sa Vlčúr.
„A tak počuj, mám desiatich so sebou. Tvoj úkol je doviesť poľovnícke družstvo do Papčanskej doliny. Ja tam budem v zálohe, o ostatné sa nestaraj.“
S tým zmizol.
A Vlčúr sa plazil naspäť k horárni.
Sotva z bučiny vystúpil, letela na koni proti nemu jedna štíhla, hybkých pohybov tela amazona#POZ#17;#I#Amazona#-I# — podľa starogréckych povestí Amazonky boli bojovné ženy na brehoch Čierneho mora. Podnikali vojenské výpravy proti susedom#-POZ#, švihla ho po hlave malým remenným korbáčom a s hnevivým výrazom v tvári a očiach, brnkajúc hromžila tenkým síce, lež rozkazujúcim tónom:
„Neposlušná zberba nemecká! Či ty tak plníš moje rozkazy?!“ Potom obrátiac sa k jazdcom, za ňou cválajúcim, pokračovala veliteľsky: „Nie, otče Hraško, to je posmech a hanba brať do služby spozdilých zradných Nemcov, čo sú vyzvedači a kedy-tedy nás predajú.“
„Ja som nie Nemec,“ odpovedal spurne Vlčúr, „ja som poctivý Čech z Prahy,“ i pozrel strašným zrakom na rozpajedenú amazonu.
Táto ho ešte niekoľkokrát švihla korbáčom a potom, sprevádzaná jazdcami, letela čistinou ako šíp.
„Zinka, Zinka!“ volal starý Hraško, tučná územčistá to chlapina s prebitou črtou v tvári, a lapal ústami i nosom povetrie, i doháňal pred ním uháňajúceho jazdca, ktorý za amazonkou trielil.
„Hahaha!“ smiala sa Zinka, obrátiac sa spiatky, „ste to vy mne za jazdci, za rytieri, ktorých i devica predhoní a ktorí pred spupným zbrojnošom ani jej právo rozkazovať nezastanú.“
„S odpustením, panna, vy ste si ho sama dôkladne zastali, k výpraskom sú vaše biele rúčky dokonale stvorené,“ odpovedal jej mladý jazdec, prechodiac do devinho žartovného tónu.
Meluzína však, miesto úsmechu, ako rytier očakával, švihla po ňom tmavým zrakom, v ktorom sa ligotal odblesk urazenia, i preriekla s netajenou zlosťou.
„Janko Brezovický, menujete sa slovanským šľachticom, ale, s odpustením — ako povedáte — vy ste baba!“
Mladý šuhaj zakabonil čelo.
„Pravdu máte!“ odvetil naostatok, „málo chybí, že som sa už pri vás nestal babou; ale — na Matúša z Trenčína#POZ#18;#I#Matúš z Trenčína#-I# - Matúš Čák (1252-1321), ktorého kráľ Václav II. vymenoval za palatína Uhorska a dal mu dedične do léna Trenčiansku župu. Po roztržke s kráľom Karolom Róbertom, keď ho pápežský legát Gentihs r. 1311 dal do kliatby, vládol na svojom území ako nezávislý panovník#-POZ#, ktorý mi bol po starej matke pradedom — vašej ľubovôli sa nedám vodiť ako psík na svorke!“
I pozrel hrdo po amazone, popchol koňa a uháňal preč.
„Hrom a peklo! Kýže vás čert tepe?“ volal otec Meluzínin, pustiac sa za rozmrzeným šuhajom, istotne chtiac ho pohnúť k návratu.
„Brezovický!“ volala deva, zarazená odhodlanosťou svojho súpera.
Vtom zadupotali kone, a ona sa obzrúc videla z bučiny na čistinu vystupujúcich dvoch jazdcov, v ktorých jej bystré oko naskutku poznalo rytiera z Krasku a jeho verného Hrabinu.
„Mirko z Drienku! Hľaďte, hľaďte, ako pán z Maginhradu uteká pred ohnivým okom Meluzíny Hraškovej. Doveďte mi toho neverníka, nech mu čítam kapitolu.“
Krask sa pred ňou ohebne uklonil, potom vytiahnuc spoza opaska malú zlatú píšťalku, vylúdil z nej prenikavý hlas kukučky a uháňajúci Brezovický, upozornený týmto znamením, zastal v behu i obrátil sa spiatky.
„Hu, ako smutne vyzeráte, Mirko; ako čo by ste práve z hrobu vstávali!“ prihovárala sa Meluzína nášmu známemu. „Čo? Snáď i vy utekáte od Milice? Ach,“ doložila vášnivo a tajne pozrela bokom, pátrajúc, či sa Brezovický vracia, „dneskajšie junáctvo nestojí za nič, vymrel v ňom duch rytierskej ľúbosti, vernosti a oddanosti k devám — ten jediný vzbudzovateľ hrdinských činov. Tak sa sláva kalicha a Slovanstva nezvelebí! Vidím vás už všetkých v pazúroch Nemca… Vidím, ako sa koríte Nemkyniam v Cilleyho oplzlom dvore a nechávate nás, odmeny vašej chrabrosti, tam Sperberom v koristi. Eh, viem ja všetko,“ dodala hrdo a obrátiac sa k došlému Brezovickému, opýtala sa posmešne:
„Pán z Maginhradu, kam smeroval váš útek?“
„Všetko jedno, hocikam, len vám z očú,“ odpovedal tento chladne, i podal vítajúcu ruku Mirkovi.
Meluzína sa hrýzla do gamby. V očiach sa jej ziskrilo a purpur urazeného citu hrdosti zalial jej výraznú počernú tvár smelých, ale pri tom všetkom milých čŕt.
„Čo nového, Mirko?“ dozvedal sa Brezovický svojho priateľa. „Tebe Jiskra a Valgatha nikdy nedá odpočinku. Z tvojej vážnej tváre vidím, že si zas v dôležitej úlohe… Eh, a bolo by ti i trochu odpočinku treba!“
Miesto odpovede vytiahol Krask hodvábnou šnúrkou zakrútený list a podal ho Jankovi.
„Hrom a peklo!“ zamiešal sa Hraško, „to tajomstvá, za tajomstvá, a naveky tajomstvá. Dúfam, rytier, že ich i mne máte zdeliť.“
„Nie som k tomu oprávnený! Na vás mám posolstvo, by ste sa dostavili zajtra k schôdzke českých veliteľov na hrad Drienčany. Tam sa istotne dozviete o budúcich zámeroch jeho milosti Jiskru. Jeho milosť tam bude i s grófom Cilleym.“
Hraško, očividne uspokojený odpoveďou Mirkovou, vzdialil sa asi na sto krokov od nich a tam naňho čakajúcemu Vlčúrovi — ako sa nazdal, nespozorovane — zdelil dáke rozkazy.
„Hm,“ homral Hrabina, „na môj hriešnu, tí dákych čertov kujú,“ a zrakom stíhal do húštiny sa poberajúceho Vlčúra.
Kým Brezovický čítal Kraskom podaný mu list, stíšila sa rozbúrená krv Meluzíny a spozorujúc odchod otcov, pridružila sa k Mirkovi a pošepla mu určitým názvukom v uši:
„Posolstvo vaše znám, i ja pôjdem s vami!“
Rytier z Tábora zadivene pozrel na dievčinu naklonenú k nemu.
„Myslíte si, že nemám svojich vyzvedačov? Eh, znám ja všetko — ale to všetko k vašej ochrane! Preboha, nezverte nič otcovi, ten je Nemcami celkom osnovaný. Cilley o vyslanstve vašom nesmie vedieť; to je vôľa Jiskrova… Rozumiete? No, či ste už dočítali, pán z Maginhradu?“ obrátila sa k Brezovickému. „Pristúpte sem, bozkajte mi na zmierenie ruku, dneska budeme vaši hostia. Uveďte slávne svoju ľúbenicu do zámku svojho chýrneho pradeda po starej matke, Matúša z Trenčína, ktorému, dajboh, aby ste sa vyrovnali.“
Tieto slová amazony, prednesené sladkosmiešnym hlasom, roztopili chladnosť slovenského šuhaja. Vo veselom rozmare priskočil k devici, bozkal jej rúčku, pozrel v jej utešené čierne oči, z ktorých leteli blesky cituplnej ľúbosti do jeho zrakov.
„Pôjdem i ja s vami!“ šepkala deva milencovi v ucho, a pustiac svojmu koňovi uzdu, uháňala napredok, za ňou kavalkáda rytierov, v sprievode Hrabinu prudkým behom cválajúc.
Kým sa takto spoločnosť, nami opísaná, nemysliac ďalej na honbu, vracala domov na Maginhrad, ležal Krahulec, veliteľ Balogu, s desiatimi dobrodruhmi v Papčanskej doline za jednou veľkou skalou v zálohe. Čas mu bol už pridlhý a nepokojne načúval hôrnemu šuchotu, i kládol ucho k zemi, aby približujúci sa dupot konský mohol ešte z diaľky dopočuť.
Zrazu sa spokojne usmial, pozdvihol hore od zeme hlavu a kývol svojej chase.
Táto sa pomaly roztratila, každý v inú stranu, tvoriac kolo zálohy neviditeľnú reťaz.
Spoza skaly vystúpil udychčaný Vlčúr.
„Sám si?“ zareval Krahulec zlostným hlasom.
„Ako vidíš, Sperber, z našich plánov dnes nič nebude, honba sa prekazila, Krask došiel k spoločnosti — a tá sa neomylne vráti v jeho sprievode na Maginhrad.“
„Gottes Blut, a ty že čo tu chceš — čo si im nie za pätami?“
„Lebo som nechcel, aby sa tu celý deň nič po nič strávil; ba mám na teba i posolstvo.“
Krahulec pokojne kýval hlavou.
„Hovor, Wölfel!“ rozkazoval veliteľsky.
Tento, urazený spupnosťou svojho spoludruha, zazrel bokom naň diabolským pohľadom; potom však dajúc odpornej tvári svojej pokorný výraz, zvestoval sporou rečou:
„Hraško ti oznamuje, že Krask je vyslaný Valgathom k Brezovickému s tajným posolstvom. Istotne má písomné návody. Medzi Čechmi sa dač tajného kuje. Krask sa iste ešte dnes vráti domov. Ide o to, aby sa tie písomné návody dostali do rúk Cilleyho a tak…“
„Gut, gut#POZ#19;#I#Gut, gut#-I# — (nem.) dobre, dobre#-POZ#, hovor ďalej!“
„A tak — ostatné že znáš, čo máš robiť.“
„Gottes Blut! V hrsti vám je, a ja vám ho chytať mám? Ihr Memmen#POZ#20;#I#Ihr Memmen#-I# — (nem.) vy zbabelci#-POZ#, keby to Meluzína, ale — Krask!“
Nahnevaný zahvizdol, a keď sa jeho mužstvo dovedna zbehlo, bez toho, aby sa bol ďalej o Vlčúra obzrel, stúpal dolu dolinou.
„Či tak, Sperber?“ homral tento v strašnom rozbúrení krvi a modrozelené okále divo gúľal za odchádzajúcim. „Chichichi… a tomuto oplanovi Cilley najviac verí? Höll und Tod!#POZ#21;#I#Höll und Tod#-I# — (nem.) peklo a smrť#-POZ#… On veliteľ, ten podlý oplznutý pes, ten zradca Habsburského domu…, ktorý, kým ja za slávu a rozšírenie Nemectva nosím potupný šat zbrojnoša, dovtedy sa zháňa po lúpežných Češkách? Rozumiem ťa, Krahulec, nie Cilley, ale ty sám za Meluzínou pasieš! Ach, prašinák! Utri si ty i s vychrtlým naším grófom od nej zuby. Meluzínu Ritter Wölfel ľúbi!“
I usmial sa príšerne a stúpal hore.

#K#7. Porady#-K#

„Všetko v poriadku, Kudlák?“ dopytoval sa Valgatha svojho hradného, ktorý, vstúpiac na rozkaz veliteľa svojho do zámockého teremu, nami už opísaného, pokojne sa uklonil.
„Áno, pane. Stráže sú rozostavené ako obyčajne; mužstvo je na dvore, ako ste rozkázali, v šíku očakávajúc vaše ďalšie rozkazy.“
„Dobre, môžete odstúpiť. Pošlite mi dnu otca Brožku.“
Keď sa hradný vzdialil, vstúpil Valgatha do výklenku, skade sokolím pozorom prebehnúc okolitý vidiek, zamrmlal sám v sebe:
„Nejdú — a predsa znám iste, že prídu. Oždiansky Hubač mi tajne dal na vedomie, že jeho milosť i s Cilleym ma dnes prekvapí. Ach, na Žižku!… všetko nájdu v poriadku! Vy ste to, otče?“ obrátil sa, počujúc za sebou kroky. „Do sto diablov, hľaďteže!“ skríkol hnevlivým hlasom, keď znovu von oblokom bol pozrel, i ukazoval rukou na Balocký zámok.
„Skutočne!“ odvetil prekvapený Brožko, keď skúmajúci pozor k Balogu bol obrátil. „Skutočne, čierno-žltá zástava! Náš dobrý priateľ Ulrich sa istotne pri Krahulcovi uhostil, a par nobile fratrum#POZ#22;#I#Par nobile fratrum#-I# — (lat.) vydarení bračekovia#-POZ# — i Krahulcovi z každého pohybu tela zakuklené Nemčisko vyzerá.“
„Viem ja to, viem, ale rozkáž Jiskrovi!“ povedal hrdo Valgatha, a oči mu v plameni hnevu splávali. „Úlisný Ulrich nás obtočil zradou a potom sa ti nám na našich vlastných hradoch ešte vysmeje. Aj, do sto diablov… to nesmie tak byť: otvoríme jeho milosti oči!“
Vtom ozvali sa trúby strážnych hradu a zahrmeli bubny, až sa po celom zámku ozvalo. Valgatha pozrel skúmavo na okolitý vidiek, i zablysli mu v oči ligotné šišaky jazdectva, približujúceho sa od sobotskej strany.
„Idú, otče, pripravte moje dcéry k slušnému prijatiu nášho nadveliteľa. Na váš úkol vás neupozorňujem. Dobre znáte, že jeho milosť najsamprv odbaví svoju kresťanskú povinnosť. Pospiešte si, aby ste v zámockej kapličke mohli prijať našich hostí s večerou Pána pod obojím.“
To dopovediac, ponáhľal sa spešným krokom dolu, kde vyšinúc sa na pohotove stojaceho vraníka, postavil sa svojmu voju v čelo, dal otvoriť vráta a spusteným mostom trielil s celou svojou vojenskou družinou naproti nadveliteľovi.
Bol to veľkolepý, utešený výjav.
Asi z tristo jazdcov záležajúca Jiskrova družina blížila sa k hradbám Drienčanského zámku vojenským trojradom, majúc v čele trubačov, zvestujúcich na nástrojoch svojich slávny príchod veliteľa Horného Uhorska. Asi na päťdesiat krokov od týchto, tvoriac prostriedok jazdectva, jazdil Jiskra na utešenom sivkovi, hrdo nôžkami preberajúcom, obtočený z pravej i ľavej strany svojimi podnáčelníkmi. Bola to slávna hrdinská postava. Mohutné telo, pyšné držanie, bystrý veliteľský zrak, k tomu skvostný oblek… všetko toto prezradzovalo i zovnútorne bohatiera veľkých činov, náčelníka a hlavu všetkých husitských vojov. Zhováral sa dôverne so svojou družinou, obzvlášť s jedným starcom zasmušilého výzoru na pravom jeho boku jazdiacim.
„Vidíš, Pankrác, Valgatha sa nedá prekvapiť,“ hovoril spokojným hlasom starcovi, keď videl proti nemu cválajúceho veliteľa zámku a vojsko ním v polkolese rozostavené na rovine pred zámkom.
Valgatha vytiahol šabľu, uklonil sa vojensky a zavolal hrmiacim hlasom:
„Sláva kalichu, sláva Slovanstvu, sláva tebe, otče Jiskra!“
I zahučala dolina a z tisíc úst sa ozvalo: „Sláva, sláva, sláva!“
Jiskra veliteľsky pokýval hlavou.
Pred vrátami zámku stála v bielom obleku oblečená, ako víla ladná Milica. Pokorne zohla hlávku a podala na zlatom tanieri zámocké kľúče českému nadveliteľovi.
„Páni, anjeli nás vítajú,“ riekol Jiskra v dobrom rozmare, prijal podaný mu tanier, oddal ho však hneď i s kľúčami Valgathovi, dokladajúc: „V dobrých rukách sú, Zdenko; dúfam, že ich nikdy nikomu krem mňa nepodáš. A keď anjeli naše zámky strážia — na rytiersku česť — sláva naša nezahynie!“
Po týchto slovách vjazdila celá družina dovnútra hradu.

*

Služby božie sa skončili.
Otec Brožko prislúžil večeru Pána pod obojím došlým zastávateľom kalicha. I privítajúc ich dôraznou rečou, dal im sväté požehnanie, a kvet českého rytierstva a slovenského šlachtictva odobral sa, vedený pohostinským, úlohu domášneho pána ohebne zastávajúcim Valgathom do veľkého teremu, kde sa pri bohatých raňajkách mala diať porada veliteľov husitských.
„Sláva vám, otče Jiskra, sláva, bratia! Dobyli ste nad Huňadom víťazstvo — a mňa tam nebolo. Nech pán boh dá, aby poslúžilo k zveľadeniu a k rozšíreniu Slovanstva!“
Tak pripil Valgatha ako domášny hospodár zhromaždeným hrdinom.
Kanty zaštrngli a teremom zahučalo: „Staň sa, staň sa!“
„Bude z toho hrom! Za víťazstvo toto našou kožou i majetkom zaplatíme. Ej, sto paromov, nerád ja to, keď sa Gara a Ujlaky do našich vecí miešajú. To sú psi — čo sme my vydobyli, užijú oni i s vyciveným Cilleym. I utiahnu sa, a Huňad za svoju stratu sa len na nás vypomstí.“
Tak homral, keď sa huk v dvorane bol utíšil, starý Pankrác, hlavný župan Liptova, ktorý sa bol asi pred rokom, následkom pokorenia svojho Nemcami, s Jiskrom zmieril.
„I vy všade len strašidlá vidíte, otče. Bojíte sa poznovu budínskeho väzenia,“ ozval sa Komorovský, prebitý to veliteľ zámku Vadná, asi tridsaťročný, smelých očú a príjemnej tváre, „čo nás po tom, kto nám do saku durí, len si ryba naša.“
„Ba pravda je, otec Pankrác má pravdu!“ kričalo viac hlasov. „Tí potrimiskári všade podhuckávajú a keď je zle, skryjú sa za naše chrbty, chvália nás do očú, a krem očú, že sme my vraj nešťastie krajiny.“
V tom zmysle asi zdeľovala väčšina rytierstva svoje úsudky, sledujúc zrakmi Jiskru, ktorý bol s Valgathom v tajnom rozhovore zanorený.
„Oddali ste moje písma na Huňada Kraskovi? A máte istotu, že svoje vyslanstvo s Brezovickým už dnes nastúpil?“ spytoval sa náčelník husitov veliteľa zámku.
„Na spasenie, pane, všetko je v poriadku.“
„Dobre, dúfam, že ste ho dokonale opatrili návodmi. Ide o to, aby o tom posolstve ani naši nezvedeli, tým menej Cilley.“
S tým vstal hore a zodvihnúc kantu, zavolal polozvučne:
„Páni, rytierstvo! Na slávu nášho budúceho kráľa Ladislava V., na našu novú vlasť a zveľadok Slovanstva!“
Ohromné „sláva“ zadunelo dvorom, až sa zdalo, že sa pevné múry hradu trasú. Junáci vyťahovali meče, zbrinkotali nimi, a velebný otec Brožko, pozdvihnúc sa hore, zopäl k nebu ruky i začal spievať chýrnu toho času husitskú pieseň, sprevádzaný celým zhromaždeným rytierstvom:

#POEZIA#
#I#Těšme se blahou nadějí,#-I#
#I#že nám vzkvétnou zlaté časy:#-I#
#I#že se nám zas vyjasnějí#-I#
#I#slavské meče, slavské hlasy.#-I#
#I#Český lev jen ať se vznese,#-I#
#I#mužně hájí právo dávné,#-I#
#I#zvláště ono pravoslavné staročeské;#-I#
#I#milujme se, napijme se,#-I#
#I#nedejme se, vybijme se,#-I#
#I#a pak napijme se.#-I#
#I#Amen, ráč to, bože, dáti!#-I#
#I#Oroduj za nás,#-I#
#I#svatý Václave,#-I#
#I#vévodo české země!#-I#
#I#Milujme se atď.#-I#
#-POEZIA#

Po ostatnej slohe strhla sa búra, búra nadšenia.
Z každého oka šľahal plameň junáckej hrdinskosti a túžby po boji. Sám Jiskra, hoc i bol katolík, zdieľal toto ducha povznášajúce nadšenie, a v hrdom povedomí svojej slávy a moci vesloval uspokojeným zrakom po rytierstve.
Naostatok dal rukou znamenie; a keď nastalo utíšenie, otvoril takto poradu:
„Bratia po meči a sláve! Chcem počuť vaše zmýšľanie o budúcich našich cieľoch. Ako znáte — veď ste sa z väčšej čiastky všetci v ňom zúčastnili — dobyli sme nad nepriateľom našej národnosti Jánom Huňadom pred niekoľko dňami skvelé víťazstvo. Dopomohla síce k tomu i zrada, lež — boh je svedok! — víťazstvo to je z hlavnej čiastky ovocie našich chrabrých mečov. Víťazstvo to však i použiť treba. To žiadajú od nás i spojenci Cilley, Gara a Ujlaky, to žiadajú však od nás obzvlášte vlastné národy k poisteniu našej budúcnosti. Ide o to: či — ako si to naši spojenci prajú — v ďalších výbojoch máme zlomiť Huňadovu moc, či nastúpime s týmto zmužilým odporcom naším cestu zmierenia; a keď sa to podarí, v spojení s ním budeme chrániť našu novú vlasť pred návalom Turka, ktorý celému kresťanstvu hrozí nebezpečím. I skrze toto založíme bezpečnosť nami vydobytým krajom, nám i nášmu potomstvu. Pravda je, duch bojovný sa v nás utlačiť nedá. I to možno, že Huňad, nateraz nami pokorený, podmienky mieru od víťazov neprijme. V tom páde však je otázka: či útočne, či obranne sa mu máme protipostaviť. Premýšľajte o tomto, hovorte smelo a poslúžte dobrou radou!“
„Otče Jiskra, slávny vodca náš!“ prehovoril po dlhšom mlčaní Peter Aksamit#POZ#23;#I#Peter Aksamit#-I# — český zeman z Lideřovíc, veliteľ vojnového bratstva na Spiši, kapitán plavečského hradu, prišiel na Slovensko s Jiskrom r. 1440. Vynikal vojenskou podnikavosťou a viedol sociálne radikálne krídlo bratríckych vojsk. Zahynul pri Blatnom Potoku r. 1458 v boji proti kráľovi Matejovi#-POZ#, nadveliteľ Spišského hradu, postava temného to a zasmušilého, ba temer divého výzoru, „uctím tvoje náhľady, ale pretože si smelé slovo dovolil, upomínam ťa a vás všetkých, páni, rytierstvo, na cieľ nášho príchodu do krajiny. Pretože sme povolaní Alžbetou, ovdovelou kráľovnou Uhorska, spojenou s cisárom Fridrichom, náš účel inší byť nemôže, nesmie, ako upevniac a rozširujúc naše panstvo, zlomiť nadvládu Huňadovu a jeho prívržencov, čeliacu k vyvráteniu Ladislavových práv. My sme do Uhorska vtrhli, aby sme tieto práva zastávali — a tak o miere s Huňadom nemôže byť reči.“
„Ale ani o Nemcoch nemôže byť reči!“ skríkol starý svätomikulášsky Pankrác, ktorému ešte rakúske stavy, čo ho roku 1448 vyhlásili za škodcu, drancovníka, nezbedného človeka, čo roku 1449 uzavreli proti nemu vojnovú výpravu, pokorili ho skrze Ulricha Cilleyho dobytím jeho hradu Weiden a druhých, manželku jeho zajali, jeho ľud povešať dali — ktorému rakúske stavy na ume boli; i drnkol päsťou o stôl, až sa tento spolu i s kantami striasol. „Tisíc bleskov! Ta či sme my Fridrichova papuča? Ukradol nám všetko, i kráľa, i korunu, a teraz by nedbal, keby sme mu k tej koristi i Uhorsko dali. Poznám Nemcov! Otvorte si i vy oči; kde sa vám raz Nemec vhniezdi, nevyškriabete ho ani hrebienkami. Brat Jiskra! Moja rada je tá: zmierme sa s Huňadom a hájme vlasť či proti Turkom, či proti Nemcom — všetko jedno!“
„Hospodin žehnaj tvojej rade, Pankrác, a vám otvor srdcia k jej vďačnému prijatiu!“ začal otec Brožko vážne a nadzemským pohľadom pozeral po zhromaždení. „Bojovníci kalicha! Čas i povyšuje i ponižuje. Božstvo dodávalo vašim ramenám, sily k rozširovaniu nebeských, Kristom zjavných, Husom očistených právd, dodávalo vám sily k založeniu slovanskej samostatnosti, ktorej nie východ, ale západ hrozí. Vy ste nástroje moci božskej. Čo sa špiníte otroctvom Nemectva? Srdce mi plače, vidiac váš úkol zneuctený lúpežnými výpravami, potlačovaním úbohého ľudu, zbabelým podriaďovaním sa nemeckým úmyslom, čo nás všetkých trhajú, dvoja, aby nás nielen v ohľadoch viery, ale i občiansky mohli pohltiť. Stojíte na prahu nového života. Položenie a samostatnosť vaša národná je zaistená ostatným vaším víťazstvom. Pravda našej viery rozšíri sa blahodarne i bez meča. Urobte mier s Huňadom, uspokojte vlasť, a žite v blahých účinkoch pokoja duchovnému vzkrieseniu nášho národa, pracujúc ruka v ruke so statnými Maďarmi — ktorým je Huňad hlavou — na zvelebení vlasti už či v bojoch proti zovňajším nepriateľom, či v pokoji v pozdvihovaní vnútorného občianskeho žitia! — Veľmožný Jiskra, ja za mier hlasujem!“
Sotva dopovedal, započal sa medzi rytierstvom najsamprv temný huk ako vzdialená hrmavica alebo ako na mori, keď sa búrka chystá. Huk čím ďalej rástol, kým sa nepremenil v divú zúrivosť víriaceho orkánu. Jednotlivé hlasy, náruživým ostrým tónom vyrazené, leteli sťa šípy búrou, osvetlenou iskriacimi bleskami plamenných zrakov. Sám Jiskra a Valgatha mraštili čelá, len starý Pankrác kýval pokojne hlavou a odhodlane pozeral i s Brožkom po rozbúrenom zhromaždení.
„Lúpežníci?… Potlačitelia ľudu? Nástroje Nemcov?!… Hrom a peklo! Či sme my nie statoční rytieri?“
Tak sipeli Aksamit, Uderský#POZ#24;#I#Uderský#-I# — správne Ješek Údrcký, ktorý neskôr zahynul v bojoch proti Turkom pri Smedereve#-POZ#, Komorovský, Hraško a druhí, ktorí si týchto názvov najlepšie boli povedomí.
„Odvolaj svoje urážlivé reči, otče, lebo — hrom a peklo! — ani tvoje šediny, ani nič ťa nezachráni. Otče Jiskra, upravte ho k poriadku!“
Tak volali druhí.
„Ticho!“ zvolal tento veliteľským hlasom.
Na dvorane otvorili sa dvere a na ich prahu zjavila sa tenká postava žltobledej tváre, vpadnutých očú, tenkého nosa a gámb, ťahajúc za sebou dlhý prostý meč, visiaci na zlatej, kolo drieku opásanej šnúre.
„Cilley, gróf Cilley… vitajte, vitajte!“ kričalo zhromaždenie, keď bolo zazrelo postavu, ktorú niekoľko rytierov nasledovalo.
„Vaša veľkomožnosť ráčila zabudnúť na pohostinský poriadok! Ja, tútor kráľa, ledva som sa dostal do zámku našich drahých českých spojencov,“ vravel k Jiskrovi pristúpivší Cilley s úsmevom v tvári, podobajúcim sa úškľabku, i poklonil sa celému rytierstvu.
„Vaša milosť sama si je príčinou. Odsekli ste sa od môjho jazdectva a spiechali ste bez vedomia môjho na náš zámok Balog. Hospodin vie, z akej príčiny. No ale nič to — česť vašej osobe, v ktorej vidíme zastávateľa nášho milovaného kráľa. Vitajte u nás!“ povedal Jiskra.
Ulrich sa hrýzol do gamby. Vnútornú zlosť však ukryjúc pod úlisný úsmech, poklonil sa ešte raz, i zaujal miesto pri boku Jiskrovom, skúmavým okom prezerajúc celú spoločnosť.
„Vaša milosť!“ prihovoril sa mu Valgatha. „Rád bych s dovolením nášho slávneho vodcu Jiskru vedieť, či na Balockom zámku na váš návod veje čierno-žltá zástava… a k akému účelu?“
„Myslím, že to dávna obyčaj, zosobnovateľov vysokých spojencov i zovnútornými znakmi uctiť. A to dobre viete, že ja predstavujem Jeho Jasnosť Fridricha.“
„Vaša milosť predstavuje kráľa Ladislava V., o našich spojencoch my neznáme, ani znať nechceme!“ zamiešal sa Pankrác.
„Pokoj, páni, pokračujme v porade!“ velil Jiskra a obrátiac sa k Ulrichovi, zadivenému nad rečou Valgathu a Pankráca, hovoril ďalej: „Vaša milosť istotne má návody, určujúce naše budúce držanie sa. Zdeľte nám ich otvorene, aby sme i svoju mienku mohli otvorene zdeliť vašej milosti.“
Cilley si odkašlal, i poskrúcal na palcoch zlaté, diamantami vykladané prstene, a začal takto:
„Slávny vodca Jiskra a nepremožiteľné rytierstvo! So smutnou skúsenosťou pozorujem, že tuhé zväzky nášho spojenia začínajú sa rozpadávať práve vtedy, keby nás najlepšie mali spojovať. Ja síce nič nedám na zovnútorné znaky, už či sa týkajú zanedbania patričnej cti mojej osoby, či druhých pletiek; ale keď vidím a počujem, že sa berie do otázky spojenie s Jeho Jasnosťou Fridrichom, ktorému či moja, či vaša strana za všetky dobré výsledky má ďakovať, tu nemožno, aby som sa nad budúcnosťou našou nezhrozil, nad osudom naším nezaplakal, vidiac, že práve na vrchole našej slávy rozpadne sa tá budova, ktorú sme k prevedeniu našich záujmov tak pracne postavili. Hovorím o nás, lebo ja s mojou stranou a vy — sme jedno mohutné telo, spojené pod záštitou Jeho Jasnosti Fridricha k zastávaniu svätých práv uhorského trónu a nášho mladistvého kráľa, ktoré pyšný, nadutý Huňad, na nešťastie i teraz správca krajiny, v neslýchanej ctižiadosti chce stroskotať, zamýšľajúc podmaniť Uhorsko svojej čeľadi — a tak, spojený s Turkom, zaplaviť aziatskými hordami celú západnú Európu k vykoreneniu osvety, ktorá sa tam vzmáha, k znivočeniu samostatnosti Nemectva, ba i Slovanstva. Odpor jeho proti Turkom je vymyslená komédia, ktorou chce kresťanstvu zaslepiť oči. Vrana vrane oko nevykole, a to dobre známe, že Turek i Maďar sú jedného pôvodu. Bože môj! — a to nebezpečenstvo, ktoré hrozí celému vzdelanému svetu, nechápe, neverí mu nikto. Rozdvojujeme sa, keď by sme mali najlepšie vedno držať. Slávny vodca Jiskra, znám veľkomožnosti vašej orlí zrak do budúcnosti. Vaše isté náhľady, povedomie vašej moci, vášho ostatného víťazstva, vaše vlastné záujmy o samostatnosť a vieru, ktorej ste sa zasvätili so slávnym českým rytierstvom svojím, nedopustia, aby teraz vami pokorený Huňad, ktorý na zničení našom pracuje, úlohe svojej zadosť urobil; ale spojení s Nemectvom zničíte jeho moc a nadvládu a ochránite takto seba, nás, a celý vzdelaný svet. Vzchopte sa a pokorte Huňada!“
Sotva Ulrich, zožierajúcim ohňom svojho osobného nepriateľstva naproti Huňadovi roznáružený, dokončil chrapľavo jačiacim hlasom huckajúcu reč, ktorá sa zdala účinkovať na rytierstvo, vstal starý Pankrác a z pošmúrnych jeho očú šľahal plameň a kolo úst preletoval opovržlivý úsmech.
„Úlisný had nemecký, čo všade štípeš a jedom spenené tvoje zuby do každého zatínaš, by skrepenel ako mršina, koho si uštipol! Čo, rytieri, či nechápete, že tento potrimiska len pre seba breše? Tisíc striel! ta či sme my nástroje Nemectva?… Čo sa západ, to jest Nemci neozbroja, keď sa boja aziatských hôrd? — Poznám ťa, Ulrich. Vytrešťuješ okále na nás ako štrkáč na vtáča; nazdávaš sa, že ti chrabrý husitský kvet do pažeráka sám od seba vletí? — Ej, do sto paromov — bolo by to! Nedajme sa mu zviesť, páni, rytierstvo. Brat Jiskra, ja s otcom Brožkom hlasujem, zmierne sa s Huňadom!“
Cilleyho žltá tvár i černela i zelenkavela, i nos krčil, i usmieval sa, ako čo by sa ho útoky Pankrácove zamak nedotýkali.
„Dovoľte slovo, páni,“ ozval sa Valgatha, „nehlasujte, kým sa záležitosť zo všetkých strán neosvetlí. Mám otázku na vás, pán Cilley… Čo za výhody nám podávate, rozumiem, ako nás odmeníte, keď váš návrh prijmeme? My sme chudobní rytieri. I Nemci i Maďari nás za lúpežníkov držia; ale — na Žižku! — našu kožu zadarmo nepredávame. Naše šťastie, že máme moci chrániť a brániť svoju mečom vydobytú dŕžavu. Vy to darmo krútite a opakujete, že sú ciele naše rovnaké a totožné… To vám nejde od duše. Znáte dobre, že sa skorej spojí voda s ohňom ako Nemectvo so Slovanstvom. Jedno vieme: chcete nás použiť, k čomu, to je vaše tajomstvo — ale zač? To chceme vedieť. Ináče o spojení ani slova. Vašimi vysokými rečami o vzdelanom svete západnom a tak ďalej sa my nenasýtime, neošatíme, neosamostatníme. Tu treba inakšej vzpruhy a ostrohy k prijatiu vašich pomstychtivých návrhov… Či je nie tak, bratia?“
„Pravda je, pravda, svätá pravda! Valgatha to uhádol,“ volalo zhromaždenie jednohlasne, vyjmúc asnáď Krahulca; i sám Jiskra potvrdzujúco hlavou kýval.
„Slávne skutky nosia v sebe odmenu!“ odvetil zarazený Ulrich a mrdol plecom, ako čo by bol chcel takto vyjadriť opovržlivosť svoju nad zmýšľaním Valgathovým. „Ostatne, ruka ruku umýva… čo ste si vydobyli, to vám doteraz nikto neodnímal, a i na druhé vaše činy zažmúrili sme vo Viedni oči. Čo si ďalej vydobyjete, zadržíte i to, pravda, ako léno cisárske, lebo viete…“
Nedopovedal. Hrdinská postava Jiskrova sa vztýčila a jeho hlas zahrmel dvoranou.
„Léno, cisárske léno? Blesky božie! A v ktorej zmluve že to zapísané stojí, aby Jiskra so svojimi junákmi vydobyl Fridrichovi Uhorsko, a potom niektoré jeho čiastky prijal ako léno? Kde to stojí, Cilley, že je Jiskra nástrojom vaším, zradného zástupcu mladistvého kráľa, čo jeho práva so samostatnosťou Uhorska neostýchate sa zapredať cisárovi? Blesky božie! Či tak uctíte samostatnosť Jiskrovu? Odstúpte od nás, nepoškvrňte prítomnosťou svojou česť slovanského rytierstva! So zradcami svojho vlastného kráľa Jiskra nechce mať nič. Páni, rytierstvo, bratia po meči a sláve! Budeme robiť na vlastnú našu ruku. Dozreli sme, aby sme si boli sami hospodármi! Sláva kráľovi!“
„Sláva i tebe, samostatný vodca náš!“ zahučal Pankrác a s ním celé zhromaždenie.
Ulrich, vidiac, že diplomacia jeho tuto nešťastne pochodila a že poranil slabú stránku Jiskrovu, odoberúc sa diabolským pohľadom od spoločnosti, pospiechal preč, sprevádzaný tými, čo s ním boli prišli.

#K#8. Štvorlístok#-K#

V nasledujúcej noci po týchto udalostiach svietilo na severne ležiacej bašte zámku Balockého jedno malé okienko.
V tajnej chyžke bašty prechádzal sa Ulrich Cilley v rozdráždených myšlienkach, ktoré sa zračili v nevoľnom, zimničnom potrhovaní jeho líc, v zmraštenom čele, zlosť šľahajúcich očiach a v strmých pohyboch tela.
Pred ním stáli ako skamenelé tri postavy nám už známych tajných vyzvedačov jeho, Krahulca, Kaňúra a Vlčúra, očakávajúc oslovenie a rozkazy svojho veliteľa.
Zrazu zastal Ulrich pre nimi a meral ich od päty do hlavy.
„Vydajte počet pôsobenia svojho. Začnite, Sperber!“
„Gottes Blut, zle sa vodilo, ani s jednou, ani s druhou slúžiť nemôžem,“ odpovedal Krahulec chladne.
„Tölpel#POZ#25;#I#Tölpel#-I# — (nem) chumaj#-POZ#,“ zmrmlal Ulrich. „A ty, Habicht, získal si Valgathovu dôveru?“
„Nejde to, pane. To je zatvorená šelma, nikomu neverí. Dostal som však vplyv na hradného ženu. Hluchá je síce, ale lakomá, blesk zlata ju ku všetkému zvedie.“
Cilley sa opovržlivo usmial a obrátil sa k Vlčúrovi:
„No a s Hraškom ako stoja veci, Wölfel?“
„Znamenite, pane. Ten je v našej hrsti — hotový k vykonaniu všetkých vašich rozkazov. Žiada však poistenie svojho majetku, ale za dcéru svoju že stáť nemôže.“
„Dobre, Wölfel, dobre! Keby nie tam sprostý Sperber, mohli už byť holubice v klietke.“
„Pane, žiadne urážky, bo na česť rytiersku!“ rozhorlil sa Krahulec a udrel rukoväť šable, až zaštrngotala.
„Mlčte, vy nejapník! Vypustili ste i mladého Huňada z pasce — a dal som vám dosť zavčasu vedieť o jeho schôdzke!“
„Gottes Blut, to je veľa! Či ja za to môžem, že nemotornosť Kaňúrova všetko pokazila?“
„Nemotornosť — moja?“ ozval sa tento a položil svalovitú ruku Krahulcovi na plece, ako čo by ho chcel rozmliaždiť. „A čože moje rany? Pozri mi v tvár — či je to nie dôkaz mojej hrdinskosti?“
Skutočne, na jeho nose modré znaky Hrabinových zubov i doteraz boli viditeľné.
„Rytier Sperber i chytenie Kraskovo zmaril,“ žaloval Vlčúr, keď videl, že sa na veliteľa Balockého zámku zo všetkých strán valia útoky. „Dal som mu to rozkazom Hraškovým včera na známosť, on však — čerti vedia, z akých príčin — pustil vtáka v pokoji, bez toho, aby sa bol zmocnil písomných, iste na Huňada znejúcich a uňho sa nachádzajúcich návodov.“
„Gottes Blut, vy jeden kameň dujete! Nazdáte sa, že som ja váš blázon?“ zareval Krahulec a pľasol Vlčúra, až sa mu v očiach zaiskrilo, Kaňúra ale búšil v prsia tak, že sa tento, jednak predvčerajšími dobrodružstvami zmorený, roztiahol po zemi jak veľký, tak dlhý.
„Krv, krv,“ škrečali títo oba a tigrím skokom oborili sa na Krahulca, on však vyhnúc ich útoku, odtiahol sa do jedného kúta, kde chrbát v bezpečnosti majúc, vytasil meč i postavil sa k obrane.
Všetko toto sa stalo tak skoro, že Cilley, prekvapený celým výjavom, nemal ani času položiť bitke medze.
„V mene Jeho Jasnosti, pokoj! Zrušili ste mier: padáte pod súd tajný,“ zvolal naostatok, keď videl, že to nejde do žartu. „Pokoj, povedám! Krv jedného padne na druhých a pomstí ho rytierstvo. Pre náš veľký cieľ rozšírenia Nemectva a našej moci zaprisahám vás — pokoj!“
Ostatné slová Cilleyho účinkovali.
Brnkanie mečov stíchlo, nemajúc krvavého výsledku.
Krahulec bol spôsobný šermiar, obratne odrážal naňho padajúce meče odporcov. Títo, počujúc hrozby Cilleyho, skryli ich v pošvy a pozrúc strašným pohľadom pomsty na Krahulca, pristúpili k Cilleymu bližšie v očakávaní ďalších jeho rozkazov.
Prebitý Ulrich cítil, že jestli tieto, nateraz rozpadnuté nástroje svoje chce k ďalším cieľom upotrebiť, musí ich aspoň naoko spojiť. Znal si on vážiť udatnosť Krahulcovu, líškárstvo Vlčúrovo a dobrú vôľu, vernosť a oddnosť Kaňúrovu. Tieto vlastnosti málo síce stáli, ale dovedna spojené, vedené chytrým rozumom, mali preňho dôležitú cenu. Cítil i to, že jestli nechce vzbudiť revnivosť, zášť medzi nimi a nedôveru v nich naproti sebe, musí zaobchodiť trochu opatrnejšie, ich rytierskemu stavu primeranejšie. Premeniac teda svoj predtým nadutý a rozkazujúci hlas v zvuky priateľstva, prehovoril k nim takto:
„Zle to s našou vecou vyzerá, keď my, zabudnúc naše velikánske ciele, snahy a smery, pri každom nedorozumení, pri každej najmenšej nepatrnej urážke budeme ničiť sami seba. Naše osoby nie sú naše. My sme zasvätencami veľkého účelu, rozšírenie to Nemectva a s týmto západnej vzdelanosti, a skrze túto našej nadvlády. Ako takíto musíme zaprieť seba samých, ku ktorej cnosti, ako vidím, ste vy ešte nedospeli. Nedurte sa! Uctím vaše pochopy o rytierskej cti, ale s touto teraz na stranu. Berte si zo mňa príklad. Sperber, ty si bol prítomný a vieš, aká sa mne, mne, Ulrichovi Cilleymu, priateľovi Fridricha a zastupiteľovi Ladislava, stala dnes potupa. Lež, čo povedám — mne! Nielen mne, ale i celému Nemectvu! Za tento posmech, za túto strašnú potupu musíme sa tým lúpežníkom pomstiť. Sperber, sadni k stolu a píš. Rozdelím vám vaše budúce úkoly.“
Krahulec si sadol a Cilley diktoval takto:
„Urodzenému Jánovi Huňadovi, správcovi Uhorskej krajiny, odkazuje Ulrich Cilley, gróf štajerský, pokoj a priateľské pozdravenie!
Milý, drahý! Vyjavujem urodzenosti vašej súcit nad stratou pri Lučenci, ktorú jedine zrada našich obapolných nepriateľov zapríčinila. Náš odporca Jiskra so svojimi lúpežnými rotami, opojený svojím víťazstvom, chce Uhorsko — ako toho mám isté dôkazy — podmaniť svojej moci. Ba prepych a ctižiadosť jeho je tak veľká, že so zapredaním svätých práv koruny nášho maloletého zverenca Ladislava — mieni túto položiť na svoju zradnú hlavu. Prisahal zničenie statného maďarského národa, prisahal zahladenie vášho hrdinského rodu. Urodzenosť vaša zná dobre oceniť toto nebezpečenstvo, ktoré hrozí drahému Uhorsku. Pretože naše záujmy či občianske, či rodinné — slúži mi to k hrdosti a k potešeniu, že moja dcéra zasnúbená je vášmu mladšiemu synovi Matejovi#POZ#26;#I#Matej#-I# — mladší syn Jána Hunyadiho, brat Ladislavov, neskorší uhorský kráľ Matej Korvín (1443-1490)#-POZ# — sú totožné, vyzývam vás: by ste bez odkladu, zoberúc všetky možné sily, uderili na lupiča krajiny Jiskru a jeho roty, pomstiac našu stratu pri Lučenci a oslobodiac nešťastné Uhorsko od jeho zradcov a utláčateľov. Zničenie týchto podarí sa nám teraz istotne, mám v ich službe našich ľudí, ktorí nám k ich zahladeniu dopomôžu. S týmto vašu urodzenosť bližšie zoznámi oddávateľ tohto listu, rytier Wölfenburg, ktorého ako dôverníka môjho vašej milosti snažne odporúčam. Cilley.“
Potom doložil vlastnoručne:
„P. S. Mám isté dôkazy toho, že starší syn vašej milosti Ladislav je v úzkom spojení s nepriateľmi vlasti, s Valgathom a druhými. Chodí k Valgathovej dcére na zálety. Cilley.“
Dodiktoval.
I zložiac dovedna list a opatriac ho svojou pečaťou, oddal ho Vlčúrovi, vytešenému nad očakávaným posolstvom svojím.
„Tak, Wölfel! Spolieham sa na tvoju chytrosť, opatrnosť a rozvahu. V obleku, tvojmu rytierskemu stavu primeranom, nepoznane však vydáš sa hneď na cestu, a tento list oddáš správcovi krajiny, kde ho dostihneš. Pokús sa o jeho dôveru, splnomocňujem ťa k všetkému, čo uznáš za dobré pre rozšírenie Nemectva. Zbohom!“
Kývol, a Vlčúr, vrhnúc víťazný pohľad na Krahulca a Kaňúra, pobral sa von.
„Sperber! Píšte ďalej,“ velil Ulrich.
„Milka moja drahá! Osud našej láske nepraje. Podrobme sa mu, lebo s osudom bojovať je darmo. Môj otec sa dozvedel o našom spojení, i preklial lásku našu. V tvojom otcovi vidí len lúpežníka a do svojho rodu lúpežné plemä prijať nechce. Zbohom naveky! Ladislav Huňad.“
Cilley zložil i tento lístok, keď bol napodobnil meno Lackovo, i kývol Kaňúrovi.
„Rytier Habicht, spomenuli ste hradného ženu. Oddajte tejto vážnej matróne týchto pár dukátov i s týmto lístkom, aby ho o niekoľko dní Valgathovi podšmarila. O mesiac vy budete veliteľom zámku Drienčanského. A teraz choďte, nechajte nás samých.“
Kaňúr radostne sa uklonil, prijal list i dukáty a odišiel preč.
„Sperber, na vás čaká najväčšia, najslávnejšia, ale i najťažšia úloha,“ pokračoval Ulrich, keď sami boli ostali. „Vy ste však ten muž, ktorý jej dostojíte. Počúvajte ma teda. Ako ste zbadali, ide o to: i Maďarov i Čechov jedných skrze druhých zničiť a to sa — musí podariť. Úprimný Huňad môj cieľ nechápe, dôveruje mi, nazdajúc sa, že mi bohvieako záleží na jeho aziatských hordách a čárdach. Na šťastie mu je Jiskra v oku, a môj list jeho pomstu istotne roznieti. Jeden druhého musia zničiť, to je isté; lebo v jedno spojení by zatriasli celým Nemectvom. Eh, a to sa stať nemôže. Práve naopak! Na ich rumoch rozšírime vševládu Germánstva na východ, bo to jeho úloha! Toto všetko, Sperber, vám, ako zasvätencovi našej spoločnej veci, tým cieľom predkladám, by ste, pred očima majúc velikánsky náš zámer, naúčali sa hoc i len naoko proti vašej rytierskej cti konať, lebo váš budúci, úkol — je zrada.“
Krahulec vstal hore i pozrel prenikavo do Cilleyho diabolsky zoškňúrenej tváre.
„Áno, zrada, zajtra zradíte mňa, Hrašku a druhých našich českých prívržencov.“
„Nechápem prečo a ako,“ pretrhol reč Krahulec.
„Prečo?… Ach, nuž pre naše ciele! Jiskra sa musí znepokojiť. Zasejeme nedôveru medzi nich samých. A o mne už jednak vie, čo má zmýšľať. Či ešte nechápete, Sperber? Vy ste padli uňho tiež do podozrenia. Vie on dobre, čím ste mi. Zajtra možno vám vezme veliteľstvo tohto zámku. A to sa stať nesmie, lebo som vás určil k zrade týchto hradov na Huňadove ruky. Chápete už?“
„Dokonale, pán gróf; ale to je — podlosť!“
„A prečo?“ spýtal sa Cilley posmešne.
„Prečo?… Nuž, pre rytiersku — česť. Ja vám slúžim proti Čechom a Slovákom, ale s Maďarmi nemám nič. Slúžim Nemectvu, a nevidím, k akému prospechu mu bude, keď zradím tieto hrady na Huňadovu ruku; veď sú jednako v našej moci.“
Cilley zamyslel sa i pozrel tajne a nedôverivo na Krahulca, ktorého odpor ho prekvapil.
„Ostane pri tom,“ riekol naostatok určite. „Vaša zrada započne sa zajtrajším dňom. Jiskrovi, Valgathovi a druhým zdelíte to, čo som Huňadovi písal, pravda, len natoľko, nakoľko k očisteniu vášmu je potrebné. Stanete sa naoko mojím najúhlavnejším nepriateľom, by vám tým viac dôverovali. O vašom počínaní týždenne mi dáte zprávu, ako i o branných poriadkoch Jiskrových. Z ohľadu vášho držania sa v páde útoku Huňadovho dostanete úpravu pozdejšie, keď sa vaše pochopy o rytierskej cti trochu zmenia. Áno, zmenia sa, lebo vás odporučím Jeho Jasnosti Fridrichovi — a povýšenie na hodnosť ríšskeho grófa vás neminie. No, a teraz porobte poriadky, aby som sa naskutku mohol vzdialiť.“
Krahulec, privedený medovým motúzkom ríšskeho grófstva k inakším pochopom o rytierskej cti — ako sa z jeho jasajúcej tvári dalo vidieť — pobral sa von vyplniť Cilleyho rozkazy.
„Ničomná žobrácka zberba!“ sipel tento a črta opovrženia hrala kolo jeho tenkých perí. „Ničomná zberba, dá sa v službu a o cti rytierskej hovorí! Vyžmýkam vás ako citróny a — suchú kôru odhodím preč.“

#K#9. Vyslanci#-K#

Piesočnatou púšťou medzi Böszörményom#POZ#27;#I#Böszörmény#-I# — správne Hajduböszörmeny, mesto v župe Hajdu#-POZ# a Debrecínom brodila sa koňmo jedna asi zo šesť osôb záležajúca družina; bola unavená síce, ale predsa napredovala vo veselom zhovore.
Boli to Jiskrovi vyslanci Krask a Brezovický v sprievode Meluzíny Hraškovej, ktorá, v rytiersky šat oblečená, javila vo svojom štíhlom, ohebnom vzraste príjemnú, mladistvú postavu panoša. Vyslanstvo viedol Lacko Kanižay#POZ#28;#I#Lacko Kanižay#-I# — László Kanizsai, sedmohradský vojvodca (1459) a hlavný lovmajster (1466)#-POZ#, maďarský junák výraznej tváre, ktorého jeho priateľ Lacko Huňad tomuže potajomne v ústrety bol poslal.
Títo štyria jazdili v jednom rade popredku, za nimi jachal na svojej Strele Hrabina a Kanižayho zbrojnoš.
„Ej, Jánoš koma“#POZ#29;#I#Koma#-I# — (maď.) kmotor#-POZ#,“ prihováral sa náš Matej lámanou maďarčinou svojmu súdruhovi opálenej tváre a čiernych vysúkaných fúzov, „to sú vám, čert mi a vám do duše, biedne kraje. Len nebo a piesok, a miesto povetria lapaj do pažeráka prach — ebadta!“
Jánoš sa smial a vytiahnuc spoza sedla kulač, podával ho Hrabinovi.
„Napite sa, komám! My na Dolnej zemi hortobáďsky#POZ#30;#I#Hortobáďsky#-I# — od názvu rozsiahlej pusty Hortobágy, ktorá sa rozprestiera západne od Debrecína#-POZ# prach s érmelléckym#POZ#31;#I#Érmellécke#-I# — názov chýrneho vína, ktoré sa rodí na pahorkatine Érmellék východne od Debrecína i teraz na území Rumunska#-POZ# zalievame. A, Isten az atyám#POZ#32;#I#Isten az atyám#-I# — (maď.) boh mi je otcom#-POZ#, tak vám pažerák vyplákne ani vaša hronská voda.“
Hrabina sa nedal dva razy ponúkať, napil sa a kývaním hlavy dosvedčoval pravdu Jánošových slov.
Vtom zadupotalo dačo, a popri nich letela postava jazdca v rytierskom brnení so spusteným vizírom na šišaku, predháňajúc našich jazdcov.
„To náš neznámy z Böszörménya!“ skríkla Meluzína, keď neznámy jazdec popri nich preletel. „Eh, vyvolám ho na kopiju!“ I uháňala za ním.
„Stojte, rytier, dlžný ste nám na včerajšiu otázku odpoveď!“ rozkazovala Meluzína, keď ho na jednej zákrute bola predhonila.
„Nemám času na odpoveď!“ zamrmlal jazdec i bodol koňa, ako čo by jedným skokom sa chcel zbaviť prítomnosti dodievajúceho panoša.
Bolo už pozde.
Krask, Brezovický, Kanižay a dvaja zbrojnoši obstúpili v kolese oboch.
„To je násilie, páni!“ preriekol neznámy zmeneným hlasom a cez vizír jeho zašľahol blesk zlosti.
„Odpoveď, alebo lámajme piky,“ velila Meluzína.
„Ani jedno, ani druhé! S pannami nešermujem!“
Meluzína sa zapálila; videla, že je prezradená.
„Ach, či tak? Šermujte teda so mnou!“ preriekol Brezovický i chystal sa k útoku.
Neznámy jazdec bol v rozpakoch. Zlostným zrakom merajúc obstupujúcu ho družinu, obrátil sa naostatok ku Kanižaymu; vytiahol spoza ramenného náprsníka lístok a oddal mu ho.
„Ako vidíte, ja som poslaný od Jeho Jasnosti pána cisára Fridricha k jeho veľkomožnosti správcovi krajiny. I oddávam sa do vašej záštity. Medzinárodné právo vyslancov viete uctiť.“
„Tak je, páni; pokoj útoku,“ preriekol Kanižay, keď poverujúci lístok bol prečítal. „Rytiera Wölfenburga beriem pod moju ochranu. Ostatne, pán Wölfenburg, sám ste si príčina. Mali ste sa nám ešte včera zveriť. No ale nič to, jazdime ďalej.“
Keď sa dvojaké vyslanstvo znovu pustilo v jazdu, kývol Hrabina Jánošovi rukou. Tento, nazdajúc sa, že spoludruh jeho znovu vysmädol, podával mu kulač.
„Pravdu máte, Jánoš koma, dajte sem; dač mi je na žalúdku a na jazyku, nech si ho spláknem. Viete čo, Jánoš,“ pokračoval ďalej, keď si to dač skutočne bol splákol, „to vám je, prisámbohu, taký rytier, ako my dvaja, to vám je, na môj hriešnu, Vlčúr, Hraškov zbrojnoš z Hrachova; poznal som ho po zelených očiach. Len kí ho čerti za nami vlečú?“
To dopovediac, šibol svojho koňa i ponáhľal sa za Meluzínou, ktorá tiež trochu od predných jazdcov nazad zostávala.
„Vaša milosť, zle sme! Strigôň hrachovský je s nami; čerti vedia, kde sa tu vzal,“ šepkal jej ticho Matej.
„Pst, Hrabina, viem ja to všetko; ale vieš čo? Popchni koníka, uháňaj napredok a rozpovedz Kraskovým menom Lackovi Huňadovi všetko, čo si videl. Dolož — Cilley, alebo Jiskra!“
Hrabina si to nedal dva razy rozkazovať. Ako čo by chcel svoju Strelu len skusovať, dal sa do behu, i namieril prosto k Debrecínu, ktorého jediná v tom čase veža vystupovala v diaľke na obzor ako na mori sťažeň.
Krask sotva spozoroval spech Hrabinov, tým viacej Wölfenburg.
„Neznám, páni, vaše obyčaje, len sa mi vidí neslušným, keď zbrojnošstvo letí pred rytierstvom,“ preriekol nevrle, uhádnuc cieľ Hrabinovho spechu.
„Lepšie, keď je popredku, ako nikde,“ odsekla uštipačne Meluzína, narážajúc na osamotenosť Fridrichovho vyslanstva.
„Máte, páni, bezočivých panošov!“ zlostil sa Wölfenburg.
„A vy v jednej osobe i rytiera i zbrojnoša; neviem, ktorý je pôvodný,“ posmeškoval panoš.
„Höll und Tod!“ zhomral Vlčúr, keď zbadal, na čo panoš naráža, i lapal sa šable.
Meluzína odopäla zo sedla korbáčik.
„Rytier z Wölfenburgu, či poznáte moju zbraň? Taže ticho, lebo vám hneď zasolím.“
„A ja vás pasujem na rytierstvo tak, že sa vám hneď v očiach zaiskrí!“ zareval vyslanec Cilleyho, i hnal sa s vytasenou šabľou na panoša, ktorý však ohebne sa vyhnúc namierenej rane, praskol korbáčikom Vlčúra v oči, že sa mu až šišak i s vizírom striasol.
„Pokoj, páni!“ velil Kanižay, ktorému bol tento výjav nepochopiteľný. „Brezovický, rozkážte si panošovi a vy, Wölfenburg, neurážajte sám svoj vyslanecký ráz, zadosťučinenie sa vám inokedy dostane.“
„Bedár, podlý sluha!“ horlila Meluzína, darmo tíšená Kraskom a Brezovickým. „Nie, páni, to zrada. Viem ja všetko. Dolu vizír, zradca, nech ťa po holej tvári vyšibem!“
Ktozná, čo by sa s úbohým Wölfenburgom bolo stalo, keby v tom okamžení neboli zahučali trúby a od debrecínskej strany sa nebola zjavila družina, v čele ktorej na utešenom sivkovi vznášala sa polobožská postava mladého hrdinu Lacka Huňada.
Zjavenie toto zamedzilo ďalší výsledok Meluzíniných vyhrážajúcich sa rečí, obapolné vyslanstvá sa zriadili v šík a Kanyžaym vedené postupovali mladému Huňadovi v ústret.
„Ha, rytier Krask! Vitajte na našich dolnozemských pustatinách,“ volal Lacko vítajúcim hlasom na nášho Mirka, keď sa mu bol priblížil. „Šebko Rozgoň! Vystúpte von, predstavujem vám vášho súpera!“
Krask a Rozgoň podali si ruky, i merali sa od päty k hlave.
„To ste vy, Janko Brezovický? Ako vidím, máte roztomilého panoša!“ prihováral sa ďalej Huňad vlastnou mu prívetivosťou k súdruhovi Kraskovmu a pozeral ľúbezne po zapálenej Meluzíne, ktorá akoby zaslepená, klopila čierne oči k zemi.
„Predstavujem rytiera Wolfenburga, vyslanca Jeho Jasnosti Fridricha, ktorý sa asi pred hodinou k nám pridružil,“ hovoril Kanižay; i oddával Lackovi jeho poverujúci list.
Vyslanstvo Fridrichovo Lacka ani zamak neprekvapilo. Na Vlčúra, ktorý takže očakával pozdravenie syna správcu krajiny, ani nepozrúc, priblížil sa k panošovi, kývol mu tajne a tento ruku najsamprv na ústa, potom na prsia položiac, kývol takže na znak toho, že mu porozumel.
„Som Wolfenburg, vyslanec Jeho cisárskej Jasnosti. Žiadam a prosím prednosť výsluchu u veľkomožného vášho pána otca,“ zamiešal sa Vlčúr, pantomímou Lacka a Meluzíny znepokojený.
„Na príslušnom mieste vás nezameškám ohlásiť, pán z Wolfenburgu. Prednosť vyslanstva nariadi jeho milosť môj pán otec. Ale, páni, blíži sa poludnie, a na nás v Debrecíne čaká obed.“
To dopovediac, bodol sivka, a celá družina spiechala v to mesto, v tých časiech ešte neúhľadné, podobajúce sa roztratenej väčšej dedine.

*

Debrecínske bydlisko správcu krajiny Jána Huňada bolo ozrutné síce, lež nemotorné, neúhľadne stavané. Bol to nepravidelný štvorhran na jedno poschodie, podopretý malými vežičkami v každom uhle. Vysoké, lež úzke gotické obloky, zastreté železnými mrežami ako sakom, a čiernošedivá farba stien dodávali tejto stavbe zasmušilého výzoru dakéhosi rázu dávnovekosti. Koldokola bola hlbokou priekopou obohnaná a naproti bráne, dnu do vnútra stavania vedúcej, vznášal sa spadný most, ktorý však teraz dolu spustený poukazoval na bezpečnosť obyvateľov tejto dolnozemskej pevnosti. Vnútornosť stavby záležala z mnohých pevne sklepených chyží a teremov, určených k obydliu ako panstva, tak čeliadky i zbrojencov.
Vo vrchnom poschodí, v obednej dvorane pri úzkom gotickom obloku, stál Ján Huňad, správca krajiny uhorskej, zadumaným okom pozerajúc na jeho synom vedené vyslanstvá, k pevnosti sa približujúce. Za ním asi na dva kroky stál biskup a dôverník jeho Ján Vitéz a Tomáš Székely, skúsený to vojvodca a verný prívrženec Huňadovského domu.
Správca krajiny sa zrazu k obom obrátil a s vytešenou tvárou ukazoval im vpredu vyslanstva k pevnosti sa blížiacu synovu junácku postavu, ako čo by týmto posunkom chcel dať najavo svoju hrdosť nad zdarilým prvorodencom.
I biskup Vitéz#POZ#33;#I#Ján (János) Vitéz#-I# — uhorský humanista, diplomat, tajomník Jana Hunyadiho, neskôr veľkovaradínsky biskup a ostrihomský arcibiskup (1408 — 1472). Bol kancelárom kráľa Mateja#-POZ# i Székely zdieľali radosť otcovou a stavali na Lackovi budúcnosť Uhorska.
V tom okamžení, ako vyslanstvá vstúpili do pevnosti, pokročil správca krajiny v dvorane trochu dopredu, oprel sa ľavou rukou na svoj meč i očakával ohlásenie vyslancov.
Tento moment je najpríhodnejší k tomu, aby sme slávneho Jána Huňada, hrdinu kresťanstva, toho veku najväčšieho, o vlasť, trón a kresťanstvo najzaslúžilejšieho, najšľachetnejšieho muža, ač krátko, predsa významnými ťahmi opísali.
Slávny tento muž mal teraz práve päťdesiat rokov, stál teda na kulminatívnom punkte mužskosti, na vrchole slávnych činov veku. Jeho postava prostredného vzrastu javila v každom jej pohybe a posunku skutočný ideál dokonalého hrdinu. Vysoké čelo s výraznými ťahmi vrások, prežitých trudov a starostí, orlí nos, sivé, lež prenikavé oči pod hustými obrvami, mužským fúzom zatienené ústa prívetivej črty — slovom, celá tvár, dlhými, čiernymi, na plecia sa vlniacimi vlasmi ovenčená, tvorila nezapomenuteľný výraz junáckeho, pevného, mužsko-prívetivého výzoru. V úplnom súmere s hlavou stáli všetky údy tela, mohutné prsia, svalovité ruky, široké plecia, pevné nohy a primerane štíhly driek.
Bol oblečený v ústrojný maďarský šat. Nazelenkastý, zlatými šnúrami obšitý dolman, takejže farby nohavice, na pleciach voľne visiaca menta, vpredku striebornou retiazkou a prackou spojená, kordovánové čižmy s veľkými jazdeckými ostrohami, k tomu široký skrivený meč — predstavme si všetko toto v jeden súmerný celok zliate, a márne významnú postavu Jána Huňada, správcu uhorskej krajiny.
Dvere sa otvorili, dnu vstúpil Lacko Huňad, i urobil vojenskú poklonu.
„Dvoje vyslanstiev, otče, jedno od Jiskru, druhé od cisára Fridricha.“
„Ktoré sú osoby vyslanstva, syn môj?“
„Z Jiskrovej strany Mirko Krask z Tábora a Janko Brezovický, z grófa Cilleyho, poťažne Fridrichovej strany rytier Wölfenburg. Prosím o prednosť vyslyšania prvších.“
Huňad obzrel sa na Vitéza a na Székelya.
„Páni a priatelia drahí, vy sa lepšie rozumiete do ceremónií ako ja. Určite vyslanstvám prednosť.“
„Cisár a Cilley!“ povedal biskup.
„Jiskra,“ preriekol Székely.
„I ty, syn môj, si za Jiskru? Odpusťte, otče Vitéz, podrobím sa väčšine. Lacko, očakávam vyslanstvo Jiskrovo.“
Biskup Ján Vitéz, úhlavný nepriateľ husitov, ako kacírov vypovedaných zo všeobecnej cirkvi, zmraštil čelo, no nepovedal ani slovo: vedel dobre, že raz vypovedané slovo Huňadovo je nezlomné.
Lacko otvoril dvere, a dnu vkročil Krask i Brezovický.
Zastanúc na tri kroky pred správcom krajiny, ktorý ich mladistvé postavy bystrým okom meral, uklonili sa vojenským spôsobom, a keď Huňad takže vážne rukou k uvítaniu kývol, začal Mirko Krask v latinskej, toho času diplomatickej reči takto:
„Veľaslávny, veľkomožný správca krajiny, nepremožiteľný vodca! Návodom a v mene nášho veliteľa a spojenca jej milosti ovdovenej kráľovnej Alžbety, slávneho hrdinu Jána Jiskru z Brandýsa, predstavujeme sa vašej veľkomožnosti ako jeho vyslanci, oddávajúc naše poverujúce listiny s tým prianím nášho vysielateľa a naším: by Hospodin nakloniť ráčil srdce vašej milosti k priateľskému zväzku, ktorý je pre mier a pokoj uhorskej vlasti tak potrebný. Sláva kráľovi, sláva vašej milosti!“
Huňad uklonil sa vážne i prijal zelenou hodvábnou stužkou zviazaný Jiskrov list, oddávajúc ho Vitézovi ako svojmu kancelárovi.
„Vy ste pôvodom Čech, menom Krask z Tábora?“ dopytoval sa Huňad s trochu prísnym pozorom.
„Áno, pane.“
„Otvorená vaša tvár mi je rukojemstvom, že na podlých lúpežníckych výpadoch dajedných vašich vodcov neberiete žiadnu účasť.“ 
Krask sa zapálil.
„Som chudobný rytier, lež česť junácka mi je svätejšia, ako by som ju lúpežou sprznil.“
„Dobre máte, rytier, zachovajte tú česť, ktorú ja i v nepriateľoch uctím. Poznám vás. Šebko Rozgoň chváli vaše chrabré rameno.“ I obrátil sa k Brezovickému: „Nuž, Brezovický, akože vy? Či sa ešte váš pán otec i teraz na Huňada hnevá? Ej, ej — to sú dlhé hnevy, neosožné pre našu nešťastnú, nedorozumením na stránky roztrhanú vlasť. Vy, synovia Uhorska, predkladáte osobné záujmy nad zvelebenie celku našej drahej vlasti, počúvate mojich osobných nepriateľov, ktorí i vám i mne i celku zle prajú. Škoda vašej rodiny, škoda Pankráca!“ 
Janko Brezovický, ku ktorému namierené boli tieto prenikavým hlasom povedané slová, pristúpil o dva kroky bližšie k Huňadovi a v mladistvom nadšení uchopil jeho na meči spočívajúcu ruku, poľúbil ju bozkom vrelým a trasľavým, prosebným hlasom zašepotal:
„Otče krajiny, donášame mier, prijmi priateľstvo naše. Never Nemcom, ani my im neveríme!“
Zápalom mladého junáka milo dotknutý, Huňad vyjasnil čelo, a podajúc obom pravicu, obrátil sa k synovi.
„Lacko môj, tvojej starosti zverujem týchto našich hosťov, predstav ich i tvojej matke. Zajtra dostanú odpoveď na posolstvo svoje; nadnes ich povolávam k spoločnej večeri.“
Dal rukou znamenie a Jiskrovo vyslanstvo, vedené Lackom, vzdialilo sa z dvorany.
Hneď za nimi vstúpil rytier z Wolfenburgu a urobil už pri dverách hlbokú, trocha nemotornú poklonu.
„Som vyslancom jeho veľkomožnej milosti grófa Cilleyho, i prosím o tajný výsluch,“ začal náš Vlčúr, zbadajúc pri správcovom boku biskupa Vitéza a Székelya, ktorým sa nazdarboh zveriť nechcel.
„Wolfenburg, pre príčinu tajného výsluchu ste sa ani predviesť nedali, ako sa to slušne malo stať,“ odpovedal prísnym hlasom Huňad, trochu urazený neočatým vkročením Cilleyho posla. „Ostatne, predložte svoje náležitosti smelo; pred týmito pánmi žiadne tajomstvo nemám.“
Vlčúr, zamrmlajúc dačo pod zuby o nešetrnosti Lackovej naproti nemu ako vyslancovi, váhavo oddal správcovi nám už známy Cilleyho list.
„Zneje to len pre vašu milosť,“ doložil, keď videl, že sa Huňad strojí oddať list Vitézovi.
Daromné bolo jeho pripomenutie, lebo správca krajiny, neprivyknutý k takýmto napomenutiam, pokýval rukou Székelyovi, a tento, porozumiac posunku, pochytil vyslanca zdvorilo za rameno i odchádzal s ním preč.
Huňad i Vitéz vzdialili sa po tomto do bočných chyží, iste preto, aby čítali list a do povahy vzali vyslanecké zvesti.

#K#10. Výsledky#-K#

Sotva Székely uviedol rytiera z Wolfenburgu, pod ktorým menom bol náš Vlčúr pri Huňadovom dvore Cilleym poverený, do jemu určenej chyže a tam ho nechal k odpočinku po dlhej ceste samého, vrátil sa naspäť k porade o vyslaneckých predmetoch k správcovi krajiny; sotva sa Vlčúr po svojom príbytku dobre obzrel, vstúpila dnu Meluzína v panošskom odeve, s korbáčikom v ruke, i zatvorila na zámku dvere.
Vlčúrovi ziskrili oči zelenkastým plameňom, ako keď človek fosfor zapáli, mrdol s úsmeškom žltočerveným fúzom, a ako čo by ani zamak neprekvapený, postavil sa dohora s vyzývajúcim výrazom v tvári.
Meluzína dívala sa opovržlivo naň.
„Ach, Wolfenburg! Vy sa podobáte navlas môjmu sluhovi menom Vlčúrovi, ktorý je však poctivý Čech z Prahy.“
„A vy, panoško, takže môjmu ideálu, Meluzíne Hraškovej, ktorá však ako poctivá panna neblúdi hore-dolu svetom sama jedinká v sprievode chlipných lúpežných rytierov.“
„Hm, hm, to skutočne divná náhoda! Môj sluha a váš ideál… či by sa, prosím, takto nespoznali?“
I švihla Vlčúra korbáčom v tvár, až mu naskutku zostal na čele červený pás.
„Höll und Tod!“ zaškripel Wölfel nad pohanením týmto a zabudnúc svoju úlohu, hnal sa s ohňom rozpajedeného draka na smelého panoša.
Meluzína stála ako mramorová socha a pozerala na vzbúrenca tak kúzelným čarovným zrakom, že tento, mlunným bleskom jej čiernych očú v najhlbších útrobách svojich preniknutý, omámený, v tom okamihu, keď ju napadnúť chcel, striasol sa ako vŕbový list, i klesol zničený k deviným nohám.
„Och, och — svätica, čarodejnica, vidina moja!“ šeptal v bláznivom rozčúlení a ruky prosebne spínal k deve, „bi ma, bi, len neopovrhni nešťastným Wölflom. Som rytier, som v stave rovný tebe. Za teba som sa znížil v opovrhnuté rúcho sluhu, i hotový som tebe po večné časy slúžiť — len nech nevidím tú opovržlivosť! Len jednu iskru nádeje nech mám na tvoju lásku… a umriem, umriem vďačne.“
Meluzíne bolo i k smiechu i všelijak.
Že by Vlčúr, jej sluha, pochádzal z rytierskeho stavu, to sa jej ani nesnívalo, tým menej poňatia mala o jeho náruživosti. Prekvapená bola vyjavením blúznivej lásky Wölflovej, ktoré v nej vzbudzovalo opačné city, no bystrým rozumom jej preletela ako blesk myšlienka, že slepú náruživosť Vlčúrovu použiť môže, ba musí k svojim zámerom. Slovom, Vlčúr jej bol vítaným nástrojom k poznávaniu snáh a cieľov úskočného Cilleyho.
„Vstaňte, rytier, spovedajte sa mi úprimne, nech viem, či vám môžem dôverovať,“ prehovorila naostatok prísnym síce ešte hlasom, do ktorého sa však i zvuk udobrenia miešal.
„Rozkážte, svätica moja!“
„Zdeľte mi vaše opravdivé meno a domovinu.“
„Som rytier Treumund Wölfel z Wolfenburgu, domovom v Štajersku.“
„Komu slúžite?“
„Vám, vidina moja, ostatne podrobený som rozkazom grófa Cilleyho.“
„Pre aký účel ste stali do služby husitov a obzvlášte môjho otcovej?“
„Som Nemec — a tu som pre zničenie Slovanstva a Maďarstva v Uhrách a podrobenie tejto vlasti Fridrichovmu domu.“
Meluzína sa striasla. Pred jej duševným zrakom ležal v nahote celý plán Cilleyho.
„Tak?… Teda k uskutočneniu týchto snáh smeruje vaše vyslanstvo?“
„Áno, anjel môj! Zničiť mier ponúknutý Jiskrom Huňadovi, upevniť na jeden čas medzi Cilleym a Huňadom zväzok, ktorý však, akonáhle Česi budú porazení, sám od seba sa rozpadne a miesto neho má nastúpiť nadvláda Nemectva v tejto vlasti.“
„Ako vidím, veľmi ste úprimný, rytier Wölfel. I páči sa mi táto otvorenosť vaša. Takýmto charakterom som ja obzvlášte naklonená. A či ma naozaj ľúbite?“
„Väčšmi ako všetko na svete!“ uisťoval Vlčúr, sladkou rečou a kúzelným zrakom devy o ostatok rozumu pripravený.
„Ach, Wolfenburg, moja láska požaduje velikánske obete, požaduje bezpodmienečné podrobenie sa mojej vôli, zaprenie vás samého, zradenie vašich vlastných túžob ohľadom na Nemectvo, zapredanie vašich doterajších veliteľov, rozumiem Cilleyho a skrze neho Fridricha, slovom, všetko, všetko, čím ste boli, ste a budete… rozumiete, Treumund z Wolfenburgu?!“
„Rozumiem a — obetujem všetko, všetko!“ šepkal za sladko vábivým hlasom Sirény do svojej skazy letiaci Vlčúr. A na znak pravdivosti svojich slov kládol v kríž ruky na prsia.
„Prisahajte, Wolfenburg.“
„Na spasenie mojej duše, na moju večnú lásku.“
I naklonila sa Meluzína ku kľačiacemu a bozkala ho v čelo.
„Zasväcujem vás svojej službe. Odteraz sú všetky vaše myšlienky, city a skutky mojím vlastníctvom. Beda vám, keď prísahu zrušíte. Odpoveď Huňadovu oddáte mne, odplata mojej lásky vás časom neminie.“
S tým odomkla dvere, a ako čo by skutočná čarodejnica, zmizla Vlčúrovi z očú.
Tento bol by v blaženom sne — ako sa nazdal — vyslyšanej lásky ešte za hodnú chvíľu kľačal, keby ho z ľúbezného snenia nebol vzbudil plnozvučný hlas dnu do chyže vstúpivšieho Kanižayho.
„Vy ste dobrý kresťan, Wolfenburg! Ako vidím, vytrhujem vás zo skrúšenej nábožnosti — ale darmo! Jeho veľkomožná milosť správca krajiny náhlo vás k sebe požaduje.“
Wölfel pretrel si oči ako človek, ktorého prebudia zo sladkého sna.
Kanižay opakoval svoje pozvanie.
„Ach, správca krajiny? Naskutku som k službám!“ odpovedal vyslanec Cilleyho, keď slovám Kanižayho bol porozumel, i vstal hore a dal sa viesť k Huňadovi.
Vstúpili do Huňadovej chyže, v ktorej obyčajne pracoval. Huňad sedel za podlhovastým, zeleným súknom potiahnutým stolom, po boku majúc Vitéza a Székelya, a prísny výraz jeho tváre zvestoval vnútornú búrku.
Cilleyho list neminul sa účinkom.
Vitéz so žiariacou tvárou ukazoval prstom na postskriptum Cilleyho a Székely zadumane klonil hlavu.
„Kanižay, nechajte nás samých, a vy rytier z Wolfenburgu, ráčte zaujať miesto pri stole,“ velil Huňad.
Stalo sa podľa rozkazu.
„Prečítali sme list jeho milosťou grófom Cilleym na nás podaný. I povďační sme jeho zprávam. Ako stojí v liste, máte nám vy, pán z Wolfenburgu, podať bližšie náveštie o veciach, ktoré sa dejú v lone našich nepriateľov, českých lúpežníkov. Vyzývam vás, zdeľte nám všetko podľa návodu Cilleyho, by sme o strojených nám záhubných zámeroch nepriateľov Uhorska upovedomení, mohli tieto zavčasu predísť vyhnaním cudzincov z vlasti. Hovorte smelo; páni títo sú dôverníci moji.“
Wölfel bol v rozpakoch, prvé zrazenie jeho povinnosti z jednej strany naproti Cilleymu — z druhej strany naproti Meluzíne — bolo tu.
Volil si prostrednú cestu.
„Veľkomožnosť vaša sa mýli, jestli si myslí, že ja som dokonale upovedomý o zámeroch Jiskrových a jeho prívržencov. Žijem síce na rozkaz grófa Cilleyho medzi nimi, lež nemôžem sa doteraz chváliť ich dôverou,“ odpovedal naostatok zajakavým hlasom, lebo sám so sebou nebol na čistom.
„Nepochopiteľné,“ preriekol Huňad a stiahol obrvy. „Gróf Cilley zmýlil sa istotne vo vás — alebo ste ho obolhali.“
Úbohý vyslanec bol v klepci.
„Som Wolfenburg,“ zvolal naostatok sileným hlasom i hrýzol sa v gamby. „Na otázky odpoviem, lež vaša veľkomožná milosť musí odpustiť, keď za dôveru požadujem dôveru.“
„Ako sa sluší, rytier! Teda vedzte, jiskrovcom vypovedám boj!“
Pred hodinou bol by Wölfel jasal radosťou nad touto zprávou; teraz však v saku Meluzíninej lásky nevedel, či veselú, či smutnú tvár má ukázať.
„Ako stoja gemerské zámky?… Či sú mocne opevnené?“
„Až pripevne, vyjmúc asnáď Krásnu Hôrku.“
„A Drienčany, Drienok, Hrachov, Maginhrad, Balog atď. majú veľkú posádku?“
„Na Balogu velí rytier Sperber, oddanec grófa Cilleyho, Hrachov je tiež náš,“ zabudol sa Vlčúr.
„Tak?… No, to dobre. A v Drienčanoch kto sedí…?“
„Valgatha, pane, Valgatha, najmilší Jiskrov prívrženec, takrečeno hlava gemerských husitov.“
Správca krajiny zasmušil čelo, prebehol dlaňou po ňom; potom vezmúc z rúk Vitéza Cilleyho list, pozeral na ominózne postskriptum prenikavo, ako čo by v ňom zavinutého hada chcel vysliediť.
Cilley udrel na slabú stránku Huňadovu; ranil ho na najútlejšom mieste. Jeho syn — nádeja Uhrov — a dcéra lúpežného českého, i to podriadeného rytiera; nie, nie, to bolo priveľa!
„Počujem, že tento Valgatha má utešenú dcéru!“ poznamenal naostatok ľahostajne. „Vy to dievča, Wolfenburg, istotne budete znať. Mladí maďarskí junáci ho veľmi chvália.“
Vlčúr vyvalil oči. Nechápal, v akom spojení stojí dcéra Valgathova k vojnovej výprave Huňadovej.
„Ach!“ povedal naostatok posmešne, „má ich Valgatha i dve, jednu vyrastenú, druhé dieťa. Bohzná, akého sú pôvodu, lebo sa o ich nebohej matke všeličo pošuškáva.“
Biskup Vitéz pozrel víťazným zrakom na Huňada, ktorý, porozumiac tomuto pohľadu, kývol hlavou na uzrozumenie.
„Rytier z Wolfenburgu, tešilo ma vyslanstvo vaše — teší ma i to, že návodom nášho milého priateľa grófa Cilleyho slúžite nám spolu i s rytierom Sperberom za prostriedky k zničeniu českej lúpežnej zberby. Balog teda máme istý, a toto je kľúč k Valgathovmu hniezdu. Spolieham sa na vás oboch. Odmena vás neminie. O hodinu dostanete pre grófa Cilleyho listovnú odpoveď. Bez meškania poberiete sa spiatky a správať sa budete dľa jeho rozkazov. Zbohom, rytier! Pozdravte i slovom nášho milého grófa Cilleyho.“
Keď takto Huňad prepustil Wolfenburga, poklonil sa tento a uradovaný nad skoro skončeným výsluchom, pobral sa von, aby upovedomil o výsledku svojho vyslanstva — Meluzínu.
Za tento čas udomášnili sa Mirko a Brezovický v dome Huňadovom.
Mladý Lacko hral hostiteľa neporovnateľne, a Mirko z Tábora, akoby odkliaty otvoreným srdcom Šebka Rozgoňa zo zádumčivosti svojej, naslúchal chtivo tohoto milý zhovor, odpúšťajúc mu srdečne, že pri Lučenci dostal od neho ranu.
„Verte mi, páni, tešíme sa všetci z vášho príchodu. Vieme uctiť vaše železné ramená. Spolu s vami — ak sa váš cieľ podarí a naši velitelia, rozumiem nášho slávneho otca Huňada a vášho neústupného Jiskru, sa zmieria — spolu s vami, hovorím, celý svet vybojujeme, lež najsamprv pokoríme Osmana!“
Tak horlil Rozgoň, érmelléckym vínkom trochu rozpálený, i potriasol ruky oboch vyslancov.
Ako vidíme, boli títo práve po obede.
Za ten čas, kým sa starší páni sami a potom s Wolfenburgom radili, pečovali mladší junáci o žalúdok pri hostine, usporiadanej Lackom k uvítaniu Jiskrovho vyslanstva.
„Čo spomínaš Osmana! Rozgoň, vieš, že tri roky mieru s ním ešte nevypršali,“ vravel Kanižay. „Viete čo, páni, keď sa správca krajiny s Jiskrom zmieri, udrieme na Viedeň a vyslobodíme nášho mladého kráľa Ladislava. Tí Nemci nám ho celkom pokazia.“
„A či je môj svokor Nemec?“ ozvalo sa jedno asi sedemročné chlapča milovýraznej tváre zvedavým hlasom.
„Nemec veru, Matej môj, a to najnemeckejší!“ smial sa Lacko a s ním celá spoločnosť.
Matejko dupol nôžkou a pozeral vyzývajúce po spoločnosti.
Vtom chytil ho Brezovického panoš za rúčku a šuškajúc mu dačo, odviedol ho stranou.
Tvár chlapcova sa vyjasnila, Meluzína pošepla mu meno Želmíry.
„Ach, pozdravte tú moju malú sestričku; prídem pre ňu, keď si vydobyjem zámky.“
Panoš sľúbil vykonať pozdravenie a malý Matej ponáhľal sa k matke a či k svojej latinskej gramatike, ktorou ho biskup Vitéz trápil.
Hneď za ním vstúpil dnu Tomáš Székely.
Na mužskom jeho čele ležala chmára dákejsi nešťastnej zvesti.
Spoločnosť pozrela zadivene naň v očakávaní dákych netušených vecí.
„Vyslanstvo Jiskrovo, rytier z Tábora a šľachtic Brezovický, donášam vám odpoveď.“
I vytiahol červenou hodvábnou stužkou obviazaný list, pripäl ho na koniec holej šable a podal ho Kraskovi.
„Jeho veľkomožnosť správca krajiny vyhlasuje českým lupičom, utláčateľom drahej vlasti uhorskej, boj na život a na smrť! Páni vyslanci, ste prepustení!“
Mŕtve ticho nastalo v spoločnosti. Výsledok tento ohromil každého. Nikto neveril svojim ušiam.
Jediný Krask, nedajúc na sebe znať ani zamak prekvapenie, prijal pokojne mu podaný list, uschoval ho v ňadrá a s úsmechom v tvári pozdvihol pohár na rozlučné.
„Páni, junáci a hrdinovia chrabrí! To je sudba božia, že i naďalej musíme stáť proti sebe ako nepriatelia. Poručeno bohu! Ktozná, k akému to dobrému. Nech žije krásna uhorská vlasť, nech žije kráľ, správca krajiny, nech žije i náš Jiskra!“
„Stojte, páni, to je omyl, to musí byť omyl! Správca krajiny neprepúšťa vyslanstvá tak skrátka,“ horlil Lacko Huňad, ktorý svoje nádeje videl takto nazmar prichádzať.
„Pán Huňad, správca krajiny vás očakáva,“ oslovil ho vážne Székely.
„Ha, dobre je! Pozhovte, páni, za hodinu, omyl tento hneď sa vyjaví,“ odpovedal Lacko a rýchlym krokom ponáhľal sa k otcovi s tým pevným predsavzatím, že jestli možno, uprosí správcu krajiny k druhému uzavretiu i vyjavením svojej lásky.
„Všetko darmo,“ prehovoril ticho Székely, „ešte raz, páni vyslanci — ste prepustení!“
A s tým odchádzal za mladým Huňadom.
„Eh, viem ja všetko,“ ozval sa mladý panoš, „to Cilley zasolil. Vystrel osídla, a lapil do nich neskúsených vtákov. Pán Brezovický, rozkážete sedlať?“
Keď tento kývol, vyšmykla sa Meluzína dvermi a prosto namierila k Vlčúrovej chyži.
Tento jej práve vyšiel v ústrety.
„Pst, Wolfenburg, viem všetko. Tej noci budem na vás čakať na dolnej böszörményskej čárde. Tam mi oddáte odpoveď Huňadovu na Cilleyho list — a dostanete ďalšie návody.“
Šmariac na Vlčúra jeden okúzľujúci pohľad, skrútla sa a letela dolu schodmi.
Po malej chvíli stáli osedlané kone vyslanstva pohotove držané na uzdách Hrabinom a Jánošom.
„Tá vaša Borča, Jánoš komám, zahanbí i Hubáčovu Doru, ktorej sa, čert mi a jej do duše, o pörkölte ani nesníva,“ odoberal sa Matej, oblizujúc ústa po smačnom dolnozemskom obede. „Na moj hriešnu, prostorečnú, Jánoš, temer vám závidím tú Uhrinku, hoc je proti mojej Sabínke len škrata!… Dajteže ešte z toho kulača, lebo ma ten pörkölt v pažeráku páli, ako čo by v ňom všetci čerti hostinu škvarili. Ale skoro, lebo hľaďte, už sa zhora mechria — a nerád bych bol, keby moje panstvo o mne zle zmýšľalo!“
Na daný znak Jánošov pribehla Borča s kulačom.
Náš Hrabina, nedbajúc na približujúce sa rytierstvo, súkal z neho, ako len vládal; len keď už panoš korbáčikom plesol, odchytil ho od úst, podal na rozlučné Borči a Jánošovi ruku, i ponáhľal sa za vyslanstvom, ktoré tichšie, ako bolo prišlo, odchádzalo preč zo slávneho mesta Debrecína.
„No, už som i Debrecín videl!“ zahomral Hrabina, obzrel sa po meste, zahvizdol si a cválal, krútiac hlavou, k domovu za svojím panstvom.

#K#11. Pochované nádeje#-K#

Kým sme sprevádzali vyslanstvo Jiskrovo k Huňadovi, porobili sa na Drienčanskom hrade všelijaké zmätky a trenice. I nastal strach a nepokoj.
Valgatha nedôverivým okom skúmal každého, búril a soptil pri každej maličkosti, zatváral sa sám v svoje tajné chyže, do ktorých nepripúšťal ani pána Brožku, ani dcéry, a tam viedol tajné rozhovory s Krahulcom, veliteľom balockým, ktorý starcovi nepochopiteľným spôsobom celú jeho dôveru bol získal.
Ako vidíme, siatie Cilleyho schádzalo; i Kaňúr i Krahulec dostatočne vykonali svoje úlohy.
Pri všetkom tomto najviac trpela Milica, ktorú Valgatha sťa príčinu svojej — ako sa nazdal — pred celým svetom známej hanby nechcel pred seba ani pustiť, preklínajúc jej lásku, ktorá sprznila jeho čestné meno.
Darmo ho uspokojoval otec Brožko. Márne ho uisťoval, že Lacko Huňad šľachetnejšie zmýšľa, žeby jeho dom pohaniť chcel; že nemožno, aby podvrhnutý list od neho pochádzal, lebo — ako istotne zná — Lacko teraz mešká v Debrecíne, a krem neho na zámku Drienčanoch žiadneho dôverníka nemá. I darmo preukazoval, že Lackov otec Ján Huňad o tajnej náklonnosti svojho syna doteraz nič nezná a tak ani lásku jeho nemohol prekliať. Áno, daromné boli všetky dôvody, lebo Valgatha, vidiac ctižiadosť svoju Huňadom na pranier posmechu položenú, v čom ho Krahulec utvrdzoval, zúril ešte väčšmi, nadával starcovi do zvodičov#POZ#34;#I#Zvodič#-I# — kto zvádza vedno dvoch ľudí, umožňuje im stretnúť sa (novotvar)#-POZ#, preklínal jeho tajnostkárstvo, a vždy po takomto výjave ukázal na dvere.
„Koho pán boh chce potrestať, najskôr mu rozum vezme!“ vravel starec takého času sám sebe, i mrdol plecom a odobral sa do svojej pustovne k utrápenej Miiici.
Tak je.
Milica utiahla sa po udalosti, ktorá sa po nájdení Kudláčkou podhodeného listu bola zviedla medzi ňou a otcom, na radu starcovu tajne do jaskyne, nami už opísanej, kde jedinkou mladou Sabínkou obsluhovaná a starcom tešená žila svojmu žiaľu.
Valgatha vypovedal ju z otcovskej lásky.
Predošlá náklonnosť k dcére obrátila sa v neprirodzenú nenávisť, ktorú si v pokojnejších okamihoch sám nevedel vysvetliť, odvodzujúc ju z pohanenia svojej cti, za ktorú česť bol vstave obetovať všetko, i sám seba. Zdalo sa mu, že na každej tvári vidí úsmešok. Každý veselý pozor jeho podriadencov zdal sa mu šípom, ktorý jeho rytiersku hrdosť ranil úškľabkom a posmechom, každé spomenutie jeho dcéry Kudlákom alebo druhými dunelo mu v ušiach v odporných zvukoch jej a jeho hanby. Každé pomyslenie na Huňada, správcu krajiny, a jeho syna — upomínalo ho k pomste, k pomste nevídanej, nechýrenej — strašnej. Ľutoval vyslanstvo Kraskovo a prial mu nešťastného zdaru, netušiac, že sa jeho prianie tak skoro vyplní.
Sperber či Krahulec, pod ktorým menom bol jedine známy pred Valgathom, lial na oheň olej, obšírne vyprávajúc, ako hriešne spojenie jeho dcéry s mladým Huňadom už dávno bolo všeobecným predmetom zhovoru sveta, ako on sám nedávno bol očitým svedkom ich schôdzky, ako potupne celý svet o Milici zmýšľa a posmešlivo ľutuje zaslepeného otca, ako starý Huňad dľa slov Cilleyho zúril, dopočujúc sa o dobrodružstve synovom, potom však, keď sa dozvedel, že toto nemá pre syna jeho žiadneho prísnejšieho významu, ako sa nad pohanením lúpežníka českého potupne zasmial atď.
Z Valgathových očú sršal oheň a husté jeho obrvy sa ježili a čelo vráskavelo následkom vnútornej rozbúrenosti citov.
„Verím, všetko verím, Krahulec. Vlastná moja krv mi toto pohanenie spôsobila. Ha — na Žižku! — a ja tak nič nevedel!“
„Cilley myslí, že ste sám boli strojcom a tajným napomáhateľom toho ľúbostného zväzku, chtiac mladého Huňada do saku chytiť, Jiskru a nás všetkých zapredať a tak sa s úhlavným nepriateľom naším, so správcom krajiny spojiť.“
Valgatha pozrel strašne na budúceho ríšskeho grófa.
„Krahulec, nepozbav ma rozumu, lebo prisahám na kalich,“ zvolal hlasom približujúceho sa hromu i kládol ruku na širokú šabľu. „Čo, ja strojcom svojho vlastného posmechu? Ja zradcom Čechov? Čo, čo, čo? Hovor, chlapče, skade to všetko má premúdry pán Cilley?“
Sperber usmial sa prostosrdečne.
„Ach, pán môj,“ povedal otvorene, „sám by ste neverili, lepšie bude, keď to zamlčím.“
„Hovor, rozkazujem, hovor!“ kričal Valgatha na najvyššom stupni zvedavosti a vnútorného rozčúlenia.
Sperber sklonil hlavu a tichým šeptom, ako čo by svoju nešťastnú zvesť sám ľutoval, preriekol ostýchavo.
„Veliteľ môj, sám chováte hada za ňadrami, Mirko Krask z Tábora stojí v úzkom spojení s Cilleym.“
Valgatha neodpovedal nič. Táto ohromujúca zpráva bola na Valgathu opačného účinku, ako Krahulec cielil. Valgatha neveriac pokrútil hlavou.
„Nie, nemožno. Mýliš sa, chlape! Mirko je zrady neschopný. Je to syn môjho najmilšieho priateľa, je to chovanec môj, bývalý snúbenec Milicin! Rozumieš, Krahulec? To nemožno! Príjemne si zastrúhal šíp svojej ohovorky — ten sa na mojich dôverivých prsiach zlomí ako slamka. Ticho, chlape, nekradni mi vieru v človečenstvo, alebo mi povedz dôkazy — nevývratné dôkazy!“
Krahulcova tvár vzala na seba smutný výraz.
„Nešťastný pán môj, nevidíte, neuznáte, ako vašu dôveru tí najbližší klamú. Chcete dôkazy? Počujte ma teda! Mirko Krask a Janko Brezovický zišli sa pred svojím odchodom k Huňadovi s Cilleym na Maginhrade, zdelili mu svoje posolstvo a tento — aby ciele Jiskrove a vaše predišiel — takže poslal k Huňadovi vyslanca v osobe rytiera Wolfenburga, ktorého vy ešte neznáte.“
Valgatha sa striasol i pozrel na utŕhača tak plamenným zrakom, ako čo by z jeho duše, tela i kostí, posunkov a výrazu tváre chcel vysliediť pravdu, ale dokonalú pravdu ním povedaných slov.
„Neutŕhaj neprítomnému, človeče, nešliap hodnosť ľudskú v mladom junákovi, ktorého záštitou som ja! Odvolaj, naskutku odvolaj pohanenie Mirkovo; alebo, na spasenie tvojej duše ťa prosím, podaj nepodvratné dôkazy!“
„I starec vás zradil, i dcéra vás zradila! A dôkaz Kraskovej zrady bude výsledok jeho vyslanstva. Ostali ste sám, veliteľ môj! Nepodľahnite týmto ranám, vaši najbližší priatelia veľkosť vášho ducha nechápali; chápem ho ja. A aby som vám svoju večitú oddanosť preukázal, trhám siete, ktorými vás obtočili, snímam beľmo z vašich duševných očú, navraciam vás samému sebe, aby ste na rumoch svojich nádejí povstali k novému, slávnejšiemu životu. Valgatha, nie ste sám, ja som váš!“
„A kto mi stojí za to, že i ty, človeče, ktozná z akých príčin vrhnúc do mojich ňadier zlorečené semä nedôvery, neusiluješ sa o môj pád? Kto mi za to stojí, že viniac zo zrady druhých, sám nie si najohavnejší zradca? Pozor, chlapče, beda tebe, sto ráz beda, ak si ma oklamal, ak si ma vyhnal z blaženého raja mojich rodinných rozkoší, ak si ľahkomyseľne stroskotal budovu mojich nádejí a cieľov — beda, povedám, chlapče, beda tebe!“
„Vzmužte sa, pane! Strojte sa k víťaznému odporu. Dajte rozkazy, aké obranné poriadky mám zaviesť na Balogu; lebo isté je, že nás Huňad napadne. Gottes Blut! Nech prídu — ja na valoch Balogu spečatím svoju oddanosť k vám vlastným životom a krvou!“
Keď toto Krahulec dopovedal, podal nešťastnému Valgathovi ruku, a spokojný s výsledkom svojho diabolského účinkovania, ponáhľal sa domov na svoj hrad Balog.

V tajnej, ale nám už známej skrýši Brožkovej jaskyne sedela na machom a medveďou kožou pohodlne zastretej skale utrápená Milica, šuškajúc niečo pri nej kľačiacej Sabínke.
Starec sedel pri čiernym súknom zatiahnutom stolíku, na ktorom blnkotali dve voskovice žltým plamienkom. I písal niečo veľkými literami do jednej ohromnej, ťažkými striebornými prackami opatrenej knihy. Tu i tu ju prevracal, čítal, pozeral tajne na úbohú devicu, mrštil čelo, ako čo by o velikánskych veciach premýšľal. Istotne ho trápilo dáke dôležité tajomstvo; lebo výraz jeho ctihodnej tváre bol tak nevyspytateľný, tak záhadný, tak vzbudzujúci tušenie, ako obličaj prorokyne v Delfi.
„Sabínka, nechaj nás. Choď nám dolu do Drienčan pre obed!“ velil naostatok mladuche, ktorej ušľachtilá postava sa bola vryla do srdca Hrabinovho.
Dievča poslúchlo, tíško sa pobralo z jaskyne von.
„Milica, dieťa moje, či si pripravená vypočuť veľké, teba sa týkajúce veci?“ spýtal sa otec Brožko, keď ostal sám s nešťastnou dcérou Valgathovou.
Táto strhla sa, ako sa strhne plachá srnka, zočiac človeka.
„Čo povedáte, otče?“ dozvedala sa názvukom žiaľu, i snivo uprela na starca čierne, vyplakané očká.
„Dávny môj sľub chcem ti splniť; chcem ti zdeliť tajomstvo, týkajúce sa teba.“
„Tajomstvo? Aha, už viem. Istotne môj Lacko druhú už dávno ľúbi, a vy, môj dobrý, teraz jediný otče, mi to len teraz chcete zdeliť,“ blúznila deva a ukazovákom hrozila detinsky starcovi. V očiach tohoto zahrali slzy.
„Uspokoj sa, dieťa moje. Never zdaniu. Ty a jedine len ty si predmetom lásky Ladislava Huňada. Satan nasial kúkoľa; ale vyďobú ho vtáci a pšenička zíde.“ Milica krútila hlávkou.
„Ach, darmo je. Snívalo sa mi, už som sa prebudila… Prosím vás, prečítajte mi ešte raz tento list; lebo oko moje slabé neprivyklo ešte k mrazivému ránu.“
I vyňala spoza labutích ňadier podvrhnutý list.
V starcovej hlave zabreskla nová myšlienka.
Vzal podaný mu lístok a s pevným pohľadom na devu spálil ho nad voskovicou.
Milica skríkla, potom pozrúc na starca zrakom plným výčitky, sadla si k harfe i zaspievala smutne, žiaľne ako Artemisia#POZ#35;#I#Artemisia#-I# — manželka maloázijského kráľa Mausola (IV. stor. pr.n.l.), ktorá na počesť zomrelého manžela dala v Halikarnase vybudovať pomník, pokladaný za jeden zo siedmich divov sveta#-POZ# nad mauzóleom nezapomenuteľného muža:

#POEZIA#
#I#Zlomené srdiečko, púčok opadalý,#-I#
#I#nad hrobom nádejí deva trúchli, žiali;#-I#
#I#nemá otca, mati, prekliata je v svete,#-I#
#I#odtrhli ružičku v tom najlepšom kvete.#-I#
#I#Pripäl ju na prsia šuhaj ľúbych líčok,#-I#
#I#zvädla a opadla, spálil ju ohníčok.#-I#
#I#Popol rozsypali, vetry ho schytali,#-I#
#I#osiralú devu v cmiter pochovali.#-I#
#-POEZIA#

„Však to pekná pieseň, otče Brožko?“ spytovala sa Milica zadumaného starca, keď bola po chvíľke skončila. „Naučila ma ju moja nebohá mati, keď som bola ešte malá, rozprávajúc mi o nešťastnej krásavici, ktorá tajne dákeho veľkého pána ľúbila a potom musela druhému podať ruku, bo ju rodičia prekliali — práve tak ako mňa môj drahý otec. Ach, ako sa to podivne všetko na mne plní!“
„A vieš meno tej nešťastnej krásavice, dcéra moja?“ dopytoval sa starec významne.
„Nie, otče, neznám; ale som počula, že bola z rytierskeho rodu, a jediné dieťa.“
Kňaz pohladkal Milicinu hlávku; chytil ju za ruku a dovedúc ju k stolíku, otvoril veľkú knihu.
„Čítaj, Miluška, čítaj! Vysvetlenie tvojej smutnej piesne tuto stojí napísané.“
I zaujal Milicine sedisko, zakryl dlaňami tvár a počúval, ako Valgathova dcéra čítala:
„Roku Pána 1434 v stredu pred Zoslaním Ducha svätého na apoštolov stala sa na hrade Borivoja z Lipníka strašná udalosť. Rytier Zdenko Valgatha, príduc s početnou družinou na hrad, uchádzal sa o ruku Boženy, jedinej to dcéry Borivoja z Lipníka. Dcérka táto v panenskej pokore a v bázni božej vychovaná, nepochopiteľnou príčinou hnutá, odoprela požadovanie rytiera Valgathu, načo od otca Borivoja z Lipníka a matky Ľudmily z Rokycian verejnou kliatbou postihnutá, zanechala sama jediná otcovský dom. Pán boh sprevádzaj osirelú dievku. Nesúďte, nebudete súdení.“
„Miluška, čítaj ďalej!“ ponúkal devu, zanorenú nad prapodivným obsahom knihy v hlbokých myšlienkach. „Pohľadaj stranu päťdesiatu, i čítaj ďalej.“
„Tohože roku Pána, v deň pred svätým Jakubom, dostal som ja služobník boží z neznámych rúk nasledujúci list: Hľadajte stopu ušlej dievky Boženy z Lipníka a oznámte výsledok vášho stopovania na hrad Brandýs držiteľovi hradu J. z B. — Milosrdný bože, ráč mi poskytnúť svetla v prepodivnej záležitosti tejto.“
„Strana šesťdesiata piata,“ oznamoval starec, keď Milica znovu zastala.
„Roku Pána 1434 na hod Vianočný zomrel urodzený pán Borivoj z Lipníka, žehnajúc ušlú dcéru a odpúšťajúc jej previnenie. — Hospodin buď milostivý duši jeho.“
„V tenže deň o piatej večernej hodine dostal som nasledujúci list pána rytiera Valgathu: Zvestujte môjmu svokrovi, pánu Borivojovi z Lipníka a jeho pani manželke, mojej najmilejšej svokre, že moja Božena, ich dcéra, porodila sedemmesačný plod, dcérečku, ktorá žije i prospieva; i dané je jej meno Ľudmila. Skľúčená nad stratou muža, vdova pani Ľudmila z Rokycian je touto radostnou zprávou veľmi potešená, začo buď Všemohúcemu vďaka.“
„Strana sto sedemdesiata prvá,“ riekol starec. „Roku Pána 1445 na deň svätej Brigity o 10. hodine večernej, potom, keď svoju staršiu dcéru Ľudmilu mladému rytierovi Mirkovi Kraskovi z Tábora zasnúbila a velebnú sviatosť Večere Pána prijala, zosnula sladko pani Božena Valgatha z Lipníka k veľkému zármutku jej muža a nedospelých dietok. Zvečnelá, cítiac blízku hodinku smrti, a že pred súd Hospodina živého onedlho predstúpiť musí — zverila mne, nehodnému služobníkovi Pána, pod pečaťou mlčania, dokiaľ to za dobré uznám: že jej staršia dcéra Ľudmila je plod pána Jiskru z Brandýsa… a že…“
Milica nemohla ďalej. Skyvotala sa ako podťatá breza i padla starcovi do náručia.
„A pravda je to, svätá pravda, duchovný otče môj?“ šuškalo nevýslovným názvukom blaženosti dievča, ktorému sa teraz vysvetľovalo neprirodzené držanie sa Valgathovo. „Tak Jiskra je otcom mojím, ten hrdina, ten pravzor mužov nášho veku? A on vie, že ja dcéra jeho? A Valgatha vie, že cudzí plod choval?!“
„Uspokoj sa, dcérka moja,“ tíšil ju starec a hladkal jej blnkajúcu tvár. „Ty si prvá, ktorej som toto tajomstvo zdelil. Dozrela si k tomu, aby si ho chovala v prsiach ako tajnosť. Pred Valgathom si jeho skutočnou dcérou. Nebohá mati tvoja nemala toľko zmužilosti, aby sa mu bola zverila. Cit jeho prirodzený nevedomky tuší tvoj pôvod. Pred Jiskrom ťa svojím časom tento list matky tvojej ospravedlní ako jeho vlastný plod. No a teraz sa vzmuž; dokáž, že si podarená dcéra udatného Jiskru.“
A Milica sa vztýčila hore i pozrela hrdo dookola, a líca jej zrumeneli posvätným ohňom nadšenia.
„Hodná som ťa, Huňad. V mojich žilách vrie Jiskrova krv!“

#K#12. Javby#-K#

Na druhý deň po týchto udalostiach zjavilo sa pod múrmi hradu Drienčany Jiskrovo vyslanstvo, vracajúce sa z Debrecína.
Na znak jeho príchodu zatrúbil službu trubača konajúci Hrabina tak silno, že zvuk jeho surmity letel celou dolinou ako hukot približujúceho sa hromu.
Podivné, z pevnosti neodpovedal nikto. Spadný most sa nespúšťal. Na predhradbách prechádzajúca sa stráž nevšímala si ani zamak z vyslanstva vracajúcu sa družinu.
„Hej, čert mi a tebe do duše, Sivák, či si ohluchol, či si slepý, a či ká sa ti skaza stala?“ volal nad ľahostajnosťou a nad nevšímaním si jeho oznamovania rozhnevaný Matej na stráž držiaceho zbrojnoša. „Otvor papuľu a gágor; oznám slávny príchod môjho rytiera z Tábora a Krasku; lebo až nie, sám tie múry preborím. Sto striel ti hluché uši a slepé oči páralo!“
„Vodca Valgatha istotne napredok tuší našu smutnú zvesť a nezdarilý výsledok nášho posolstva, že nás tak nedbalo víta, alebo je nie doma,“ uspokojoval Mirko sám seba, Brezovického a Meluzínu, nad tichosťou a podozrivým mlčaním hradu trochu zarazený.
Vtom zjavila sa nad pevnosťou krvavočervená zástava a vo výklenku, vo výške prilepenom na hrad, ukázal sa Valgatha, sprevádzaný Krahulcom a Kudlákom.
„Akú nám zvesť prináša vyslanstvo?“ spytoval sa z výšky cvendžiaci hlas Valgathov.
„Vodca slávny, pusť nás dnu, nech ti medzi štyrmi očima zdelím výsledok našej cesty,“ odpovedal Krask.
„Akú nám zvesť prináša vyslanstvo?“ opakoval Valgatha netrpezlivo.
Mirko, uvítaním týmto prekvapený, spýtavo pozrel po svojich spoludruhoch.
Na Meluzíninej tvári zahral úsmech plný tajností.
„Viem ja všetko,“ zašepla ticho. „Cilleyho siatie schádza. Krahulec znamenite oral.“
„Akú nám zvesť prináša vyslanstvo?“ vypytoval sa po tretí raz Valgatha.
„Boj na život, na smrť, otče môj! Daj otvoriť bránu, nech ti oddám Huňadovu odpoveď.“
Valgatha zachichotal sa príšerne, zakryl dlaňou čelo a dajúc pravicou Kudlákovi znamenie, odtiahol sa i s Krahulcom z výklenku, nechajúc bez odpovede tu von v prepodivných myšlienkach zanorené vyslanstvo.
„To ja nechápem. Tu istotne čerti kúkoľ siali, alebo sa náš Valgatha zbláznil!“ vravel Brezovický zadumanému Mirkovi. „Ach, slečna drahá, povedáte, že viete všetko. Prosím vás, vysvetlite vášmu pokornému ľúbencovi túto prepodivnú záhadu.“
„S odpustením, šľachtic môj drahý, to je moje tajomstvo, a zvedavosť mužom nesvedčí, nesluší,“ odpovedala Meluzína a pozrela šibalsky po milencovi.
„Spusť ten most, Sivák, lebo je to už veľa! I ja hladný, smädný; hladná, smädná i Strela. Ani moje panstvo nie je pohanstvo. Čert vám všetkým, čo ste tam, do duše,“ búril Hrabina. Vidiac však, ako sa spadný most spúšťa, letel na ňom dolu kráčajúcemu Kudlákovi v ústret i volal:
„No, vaše šťastie, starý pencurák, že ste sa lepšie rozmysleli; lebo na môj hriešnu by som vás bol všetkých z hradu vykúril. Ta či sme my psi?“
Kudlák pokorne predstúpil pred Kraska.
„Vaša milosť, pán rytier, máte mi oddať Huňadovu odpoveď. Vodca Valgatha vám odkazuje, že vás a družinu nateraz pred seba predpustiť nemôže, nesmie. Máte sa vzdialiť na Drienok a tam čakať jeho ďalšie rozkazy.“
Mirko mraštil čelo.
„A prečo to všetko, pán hradný?“
Kudlák obzrel sa potajomne dookola, sliediac, či ho dakto nepozoruje.
V jeho očiach zahrali slzy.
„Ach, mladý pán môj! Hrad Drienčanský zakliali čerti, a teraz si peklo v ňom hostinu stroji. Milica a starec skapali; Krahulec z Balogu zaujal Valgathovo srdce, stará moja plače — a všetko to ani ja nechápem!“ vravel ticho Kudlák; spozorujúc však, že sa vo výklenku zas zjavil Valgatha, zvolal zostra:
„Oddajte mi písma; tak to žiada a rozkazuje nepremožiteľný Valgatha!“
Mirko, vidiac, že je tu každý odpor márny a že aspoň na tento čas nie je vstave rozviazať gordický uzol#POZ#36;#I#Gordický uzol#-I# — zložitý uzol, zhotovený frygickym kráľom Gordiom. Podľa povesti ten, kto ho rozviaže, stane sa pánom Ázie. Alexander Veľký uzol rozťal mečom na dvoje. V prenesenom význame dačo spletitého#-POZ# Valgathovo držania sa, vyňal Huňadovu odpoveď a oddajúc ju Kudlákovi, hovoril vážne a tak hlasne, že ho i Valgatha mohol rozumieť:
„Pán hradný, nie je to síce v poriadku, abych zveril tento list druhému, ako tomu, komu zneje. Zneje Jiskrovi. No ja Valgathom vyslaný, posielam ho jemu; i skladám zodpovednosť za následky zo seba. Povedzte si veliteľovi, že sa pokorím jeho rozkazu, i prajem mu, aby sa sám v sebe nezmýlil. Drienčanom nastávajú krušné časy. Drienok nech si oddá svojim novým dôverníkom; však ma i tak nedávno oň pozbavil. Ja pôjdem ta a budem tam, kde najviacej bude potrebná moja služba k dobru jeho a našej slávnej veci!“
S tým obrátil sa a popchnúc koňa, uháňal hore dolinou, sám nevediac, kde sa teraz nanáhlo má obrátiť.
„Ha, či to tamto nie mladá Sabínka?“ zvolal Hrabina, pozorujúc pred otvorom jaskyne stojacu dievčinu.
Na výkrik zbrojnošov obrátila družina svoje zraky k jaskyni, pred ktorou sa v tom okamžení zjavil otec Brožko.
„Zastaňte kus, rytieri! Navštívte moju pustovňu a oddýchnite si v nej!“ volal tento, a jazdci, nedajúc sa dva razy núkať, zoskákali z koní, pustili ich na slobodnú pašu a pobrali sa do samotnej skrýše starcovej.
Naprostriedku jaskyne blnkala vatra, pri ktorej starucha, mať to mladej Sabínky, opekala na drevenom ražni mladé baranča na znak toho, že otec Brožko istotne dákych hostí čakal.
Voviedol Kraska i s Brezovickým do tajnej podzemnej izby.
Meluzína bola už prv, ako dávna známa, do nej vbehla.
„Ach, Milica!“ preriekol Krask, vidiac túto v objatí Meluzíninom. „Vy ste tu, a ja počul, že ste zmizli. I predsavzal som si bol, že vás kdekoľvek vyhľadám.“
Táto, potešeným okom pozerajúc na vstúpivších, miesto odpovede ukázala na Brožku.
„Rozumiem ťa, dievka moja. Vy dve máte svoje tajomstvá. Páni moji, nechajme ich samé. Dlžný som vám i ja rozlúštenie Valgathovej záhady, i vy mne vaše vyslanecké zprávy,“ vravel starec, i viedol ich do tajného vchodu.
Keď devy zostali samy, znovu si padli v náručie.
„Ach, Zinka moja,“ šepkala Milica, „šťastná som i nešťastná. Nemám tej hrdinskosti, čo ty; ja sa kryjem a ty blúdiš po uhorskom tábore.“
„Pre teba, Milka moja, len pre teba! Ale povedz, čo sa tvojmu otcovi stalo? Starý Kudlák hovorí, že si ho nechala.“
Milica sklopila oči a dve perly padali jej spanilou tvárou.
„A nevieš, Zinka, že ma Lacko nechal, že starý Huňad preklial našu lásku? Škoda listu, čo mi písal! Brožko ho spálil, istotne chtiac, aby som zapomenula na neverníka, ktorý sa nazdal, že som z lúpežného rodu!“
Meluzína položila dlaň na čielko Milkino ako starostlivá mať na hlávku v horúčke blúzniaceho dieťaťa.
„Nerozumiem ťa, duša moja. Sníva sa ti dačo, blúzniš dačo o listoch, o nevere, o lúpežnom rode atď. Čože to všetko znamená?“
„Neblúznim, Zinka, ach, nie; pri dobrom som rozume, len ma bolí, že ma Lacko zradil — mňa, ktorá som i dľa rodu jemu dokonale rovná. Škoda listu, aby si sa o jeho nevere bola presvedčila. Ach, zhorel, obrátil sa v popol ako moje nádeje, na ktorých hrobe snáď nové vzrastú!“
„Zhorel, Milka? Oj nie, veď je tu za ňadrami, tu je lístok, ktorý ti poslal po mne tvoj navždy verný ľúbenec.“
I vytiahla zelenou stužkou obviazaný ľúbostný list a podala ho prekvapenej Milici.
Trasľavou rukou otvorila ho táto, a pred jej slzavým zrakom zaligotali sa v pekných ťahoch písma tieto Lackove slová:
„Milica moja, ver, ani v búrkach nezhynie láska naša. Meluzína vysvetlí ti všetko! Tvoj až po hrob verný Ladislav.“
Žiara nadzemského blaha sa zarumenila na utešených líčkach devy, pery striasli sa, očká pozdvihli sa hore, ako čo by sa chceli povzniesť cez skalu jaskyne k výšinám nadzemským prenikavým pohľadom vďaky; pravica položila sa na srdce, ktoré dotknuté mlunom ľúbosti šírilo po celom tele ohnivé prúdy nových preblažených nádejí.
„On je nevinný, Zinka, nevinný!“ šepotala naostatok Milica. „Ach, a mňa tak oklamali, a ja verila podvrhnutému listu!“
I vyskočila hore a bežala chodbou, ktorou Brožko s mladými rytiermi bol odišiel. Istotne chcela zvestovať starcovi túto milú novinu. No zastala, na druhé myšlienky súc privedená, i obrátila sa a letela Meluzíne v náručie.
„Čo to za búrky spomína Lacko môj?“ dopytovala sa zvedavo tejto. „Ty mi to, Zinka, vraj všetko vysvetlíš!“
„Nuž, nepodarilo sa vyslanstvo. Správca krajiny vypovedal jiskrovcom boj.“
„Boj, jiskrovcom boj!“ mrmlala hlasom tupým Milica ako ozvena nemých skalísk.
„Lacko, tvoj ľúbenec, dosť sa usiloval od toho uzavretia odviesť svojho otca; no darmo, Nemci zvíťazili. Spojenie Slovenska s Maďarmi nateraz je nemožné!“
„Možné, a práve teraz možné!“ zvolala odhodlane tajná snúbenica Lackova a v jej tvári zblnkol oheň nadšenia. „Mýliš sa, Zinka! Nie Jiskrovi, no Valgathovi vypovedal správca krajiny boj!“
Meluzína dívala sa spýtavo na družku. Že sa Huňad obzvlášte na Valgathu a na jeho dcéru dopytoval, to bolo jej Wolfenburgom zvereným tajomstvom. A Milica, ako sa jej zdalo, na toto naráža. I krútila povážlivo hlavou.
„Z čoho to uzavieraš?“ opýtala sa naostatok.
Milica vztýčila sa ako bohyňa Juno, hrdo, v povedomí svojej prevahy a svojho stavu, a presvedčujúcim hlasom preriekla:
„Zinka moja, Huňad vypovedá boj nie Jiskrovi, prvému hrdinovi nášho veku, lež lúpežníkom, utláčateľom uhorskej vlasti!“
„A to ty povedáš, Valgathova dcéra?“
„Ach, nedorážaj na mňa, Zinka moja, nedorážaj! Sú veci a záležitosti mňa sa týkajúce, o ktorých sa ti ani nesnívalo. Sama sebe som si záhadou. No ver mi, že ti pravdu zvestujem,“ šepkala Milica otázkou Meluzíninou do rozpakov uvedená, sama nie súc ešte odhodlaná, aký úkol má vziať ohľadom svojho pôvodu na seba.
Hraškova dcéra zadumane premýšľala o záhadných Miliciných rečiach. Cítila a tušila dobre, že táto nosí v prsiach dáke tajomstvo, ku ktorému kľúča sa jej nedostávalo. A bárs ako bystrý bol jej rozsudok, v tomto prípade nenachodila stopu, vedúcu k rozlúšteniu podivných Miliciných rečí.
„Nerozumiem ťa, duša moja drahá,“ preriekla po chvíľke. „Medzi mnou a tebou stojí múr tajomstva — ktovie, k akému to následku. Nedôveruješ Meluzíne? Ach, vieš dobre, že základom priateľstva devíc je bezpodmienečná dôvera. Trápi ťa niečo a ty mi to nezdelíš! Otvor ňadrá svoje, a zdeľ mi všetko ako vtedy, keď ružový púčok tvojej lásky k junáckemu Lackovi vzrástol v tvojom srdci. Zdeľ mi všetko; lebo práve teraz, keď ide o život alebo zničenie nášho rodu, sme i my, dcéry českých bohatierov, povinné dľa možnosti našej pre zachovanie nášho slávneho rodu účinkovať. A to sa výdatne stať môže len tak, keď my dve jedným duchom nadchnuté, jednou dôverou spojené staneme sa hviezdami slávy našich slovanských dejov, ligotajúc sa na blankyte.“
A v nadšení plápolala Meluzínina tvár a jej blnkotajúci zrak vyčaroval v Milici búrlivé vlnenie netušených citov hrdinskosti.
Veliteľským okom pozrela táto po rozplamenenej Meluzíne, a akoby si bola povedomá svojej nadvlády nad ňou, vložila pravicu na prsia i preriekla názvukom svetovládnej bohyne:
„Stane sa podľa žiadosti tvojej. V mojich ňadrách vrie Jiskrova krv!“
I porozumela Meluzína tajomstvu družky svojej a zašepkajúc svoje porekadlo „Viem, viem všetko,“ uklonila sa pred ňou akoby bytosťou vyššou.
V tom okamžení navrátil sa Brožko so svojimi hosťami.
Na ctihodnom čele jeho ležala chmára nepokoja ako ranná hmla na šedivom Kriváni.
Výsledok Kraskovho vyslanstva bol mu oznámený.
„Mám i ja s vami niekoľko slov prehovoriť, otče môj; doprajte mi výsluchu,“ prihovorila sa Meluzína starcovi.
V jej tvári bolo dač tak tajomného, v jej prosiacom hlase dač tak vážneho, že starec, kývnuc rukou, odobral sa s ňou spiatky do tajnej chodby.
„Hovorte, panna,“ vravel starec, keď boli sami.
„K výsledku nášho vyslanstva ešte aj toto patrí.“
I vytiahla veľký list a podala ho Brožkovi.
„Čo, čo to?“ zadivil sa starec.
„To je list a odpoveď Huňadova nášmu roztomilému spojencovi, grófovi Cilleymu.“
Starec chtivo a zvedavo prebehol riadky listu.
Čím diaľ, tým viac nadobúdala ctihodná tvár jeho vážnoprísneho výrazu.
„Panna, to sú hrozné tajomstvá. Povedzte mi, ako ste k tomu listu prišli?“
Táto sklonila hlávku a zašepotala svoje: „Viem ja všetko!“
„Istotne z rúk Cilleyho vyslanca?“
„Áno, otče, z rúk Wölfla z Wolfenburgu.“
„A ten nešťastník akože sa pred svojím vysielateľom ospravedlní?“
„Dala som mu druhú odpoveď!“
„Ha — na svätého Václava! — smelú hru hráte, panna!“ zvolal starec v prekvapenom zadivení nad intrigánskym, bystrorozvážnym, odhodlaným duchom hrdinského dievčaťa. „Nuž a napríklad, akože tá vaša odpoveď zneje?“
„Je to opak tej, ktorú máte v ruke, otče môj.“
„Teda miesto mieru boj?“
„Áno, boj Nemcom, Fridrichovi, na život a na smrť! Rozdvojila som, čo sa malo intrigami Cilleyho na našu skazu dovedna zliať. I dá boh, že sa spojí to, čo Ulrich chcel rozlúčiť, že sa spojí Ján Huňad s naším veliteľom Jiskrom.“
Starec pozdvihol ruky svoje akoby k požehnaniu — bozkal Meluzínu v čelo a slávnostne preriekol:
„Dcéra Slovanstva, žehnaj boh kroky tvoje ako kroky Judity Betulskej#POZ#37;#I#Judita Betulská#-I# — podľa biblickej histórie za obliehania galilejskej Betulie Holofernesom vdova Judita získala v nepriateľskom tábore dôveru a v nestráženej chvíli odťala Holofernesovi hlavu. Betulská posádka využila paniku a nepriateľov porazila#-POZ#, ktorá oslobodila svoju vlasť od poroby a jarma cudzincov. Poď, dcéra Slovanstva, rob poriadky, aby sa tvoje snahy čím skôr uskutočnili.“
Vrátili sa k ostatným.
Meluzína i týmto rozpovedala v krátkosti tajomstvo, starcovi už zverené. I uzniesli sa na tom, že Mirko pospieši s veľadôležitou odpoveďou Huňada Cilleymu k Jiskrovi, a od tohoto sa budú očakávať rozkazy ďalšieho konania.
A vskutku, po užitom obede, ktorý mladá Sabínka s pomocou úslužného, až po uši do nej zaľúbeného Hrabinu výborne, chutne pripravila, obrátil sa Mirko na horné slovenské kraje, Meluzína však pospiechala, sprevádzaná svojím milencom Jankom Brezovickým, na svoj hrad Hrachovo, na ktorý márne sa snažila odviesť i Milicu.
„Darmo je, Zinka,“ vyhovárala sa táto, „bárs ma otec Valgatha preklial, povinnosťou mojou je, aby som v jeho blízkosti vydržala. Sama znáš, že huňadovci učinia prvý útok na Drienčany — a ja čo deva chcem si pritom vydobyť rytierske ostrohy.“

#K#13. Prípravy#-K#

V okolí Drienčanského zámku panoval svieži, bystrý, krepký vojenský život ako nikdy.
Početné húfy bojovníkov českých, ozbrojených rozmanitou zbraňou, oblečených v železné prilby a náprsníky, premávali sa po úzkej dolinke a susedných vŕškoch.
Boli to vojnové prípravy.
Zámok opevňoval sa zo všetkých strán; nad ním viala červená zástava na znak boja na smrť a na život.
A šlo to všetko strmo, poriadne od ruky.
Valgatha, chtiac zodpovedať chýru a sláve svojej vojenskej, bol všade, či pri skúškach a cvičení svojich čiat, či pri samom opevňovaní hradu, a či na Balogu. Pevnosť túto ako kľúč Drienčanského zámku pod správou Krahulcovou takže uvádzal do znamenitého obranného stavu. Na jeho tvári ležal neprestajný výraz mužnej, ba urputnej odhodlanosti. Posmešný úsmech jeho úst menil sa tu i tu v démonický úškľabok. Usmievavé predtým jeho oči sršali blnkom pomsty ako fosforové uhlíky v polnočnej tme. V hladké čelo ryli sa vrásky duševných bojov, no hrdé držanie jeho zrejme javilo, že nad týmito víťazí. A táto odhodlanosť, tento bohatiersky oheň a zápal, toto urputné nadšenie pomsty prechádzalo z hrdinskej osoby Valgathovej na všetkých jeho podriadených vojvodcov, všetkých zbrojencov od prvého až do ostatného. Cítilo to všetko, že rozhodná doba nastáva, že v nastávajúcich bojoch každý sa musí pustiť v zápas junácky nielen za celok, ale i za svoju vlastnú osobu, majetok a budúcnosť.
V zámku a v tábore Valgathovom bolo dokonale známe, že sa chýrny správca krajiny Ján Huňad, aby sa pomstil za lučenskú porážku a aby vyplemenil českých dobrodruhov a lúpežníkov, ako ich sám menoval, blíži na hornouhorské kraje — že vyslovil dokonalé zhladenie nielen samým Čechom, ale i tým, ktorí sa ich — vraj na skazu krajiny — pridŕžajú.
Tieto početnými vyzvedačmi donesené chýry nezlomili odhodlanosť českého rytierstva a čaty. Pomysleli si, že svoju kožu na každý pád draho predajú, pretože jednak inakšieho výhľadu nieto, ako alebo úplné zničenie, alebo úplné víťazstvo.
Jedine to bolo tajomstvom, ktorého sa žiaden vyzvedač nevedel dosliediť, z ktorej strany uderí hrdinský Huňad na dŕžavu českých bohatierov, položenú v Hornom Uhorsku.
Išli chýry, že sa hlavný voj obracia k Šarišu a Spišu, druhí uisťovali, že tento tiahne južnou stranou Novohradu hore k Zvolenu, iní, že prvý útok Huňadov bude obrátený na Valgathu, ako na nadveliteľa gemerských a malohontských zámkov a pevností.
Potomne ukázalo sa, že bárs rôzne boli tieto chýry, predsa všetky do jedného sa splnili.
Najsamprv rozniesla sa povesť o páde Zvolena, a to s tým dodatkom, že túto nad bystrým Hronom položenú pevnosť sám Huňad po nemalom odpore dobyl.
Valgatha začal ľahšie dýchať; nazdával sa, že nateraz má od správcu krajiny pokoj, že tento hore od Zvolena uderí prosto na Liptov, Turiec, Trenčín do srdca Jiskrovej dŕžavy, a tam — takto sám do jaskyne leva sa opovážiac — porazený bude. Divné mu bolo len to, že od Jiskru žiadnej zvesti nedostával. Bol síce k nemu vypravil v osobe Kaňúrovej posolstvo s vývodom Kraskovho vyslanstva, ale tento sa nevracal a preto nemal žiadnu úpravu ohľadom ďalšieho držania svojho.
„Ha — na Žižku! — všetko sa mi tak zdá, že jeho milosť Jiskra na nás zabúda,“ vravel Valgatha horkým vyčítavým hlasom ku Krahulcovi, s ktorým trielil dolu dolinou popod kopec, teraz Krnovka rečený, z Drienčan na Balog. „Kaňúr dlho sa mi nevracia — a nemám horšie ako neistotu!“
„Dlhá cesta na Trenčín — a ktozná, čo sa Kaňúrovi i na ceste mohlo stať,“ odvetil ľahostajne Krahulec.
„Stať sa mu nič nemohlo, je Valgathovým poslom — a tento má na slovenských krajoch všade česť, poctivosť, vážnosť a slobodný priechod.“
Sperber sa uškrnul.
„Nie sme všetci našinci, veliteľ môj!“ preriekol ticho. „Pamätajte, ako ste zradu Mirka z Krasku odbyli. Ten istotne vrie pomstou proti vám! Mali ste ho predpustiť, ako som vám radil, s vývodom vyslanstva osobne pred seba.“
Valgatha zastavil koňa, prebehol pravicou po čele a dal sa rozmýšľať.
„Máš pravdu, Krahulec! Z toho hada, ktorého som na svojich prsiach odchoval, všetko vystane. Pravdu máš! Vedel dobre, že oznámenie výsledku jeho vyslanstva Jiskrovi zverím na druhého. Istotne on zajal a Cilleymu oddal môjho posla Kaňúra. No, ale nič! Zradcovia dôjdu odplaty; ja toho chlapčiska sám na šibeň dopravím — alebo jeho utŕhača.“
I pozrel pri ostatných slovách iskriacim zrakom na Sperbera, ktorého tvár javila tú najdetinskejšiu, najúprimnejšiu nevinnosť.
„Zradcovia a utŕhači inšie nezaslúžia, pán môj!“ odpovedal budúci ríšsky gróf názvukom úprimnosti. „A ostatne, čo čakáte na Jiskrove rozkazy? Vy samostatne istotne skôr pokoríte našich nepriateľov Maďarov, ako keď budete ustavične podnožou vládychtivého Jiskru! Ktovie, čo tento a Huňad k skaze vašej ustanovili; lebo z chýru znám, že…“
Valgatha nepočúval Krahulcove dráživé reči; pozeral na kopec, pod ktorým stál a na ktorom jeden zástup jeho zbrojencov, nechajúc svoje stanovište, hrnul sa v jedno kolo so zvedavými výkrikmi, obstupujúc jazdca, zakrytého prachom a potom.
„Čo to tam na kopci, Krno?“ volal Valgatha veliteľským hlasom.
Náčelník zástupu, šuhaj slovenského obličaja, sivých vlasov a očú, vykročil z kola a vidiac nadveliteľa, preriekol trasľavým hlasom:
„Vaša milosť, Sýkora dochádza teraz z Gemera, i zvestuje, že rožňavský zámok Krásna Hôrka — padol. Huňadovci ho dobyli.“
Valgatha zmraštil obrvy.
„To lužeš, chlapče, i so svojím Sýkorom! Doveď mi naskutku toho kuvika dolu, nech mu vytrhnem nešťastnozvestný jazyk. A vy, chlapci tamhore, neverte hocijakým pletkám!“
Pod minútou stál jazdec, vedený Krnom, pred nadveliteľom gemerských husitov.
I Krno i nešťastný posol sa triasli.
Z Valgathových zrakov sršali polnočné blesky.
„Ako sa voláš, chlape?“
„Gregor Sýkora, vaša milosť.“
„Skade si a v akej chôdzi, že mojich vojakov strašíš?“
„Som posol veliteľa zámku Gemera, rytiera Zmeškala z Domanoviec, ktorý odkazuje, že Rožňava padla. Správca krajiny Huňad sa blíži a istotne už dnes alebo zajtra udrie na hrad Gemer. Rytier Zmeškal prosí o pomoc alebo druhé rozkazy.“
„A ako si smel týmito neodôvodnenými, lživými zvesťami mojich zbrojencov zmámiť? Ty si nie Sýkora, ty si Huňadov vyzvedač, odrodilec — ktorý mojich zbrojencov márni. Krno, oddaj ho stráži, nech ho odvedie na zámok, pokiaľ sa vrátim a budem súdiť nad ním ako špehúnom.“
Úbohého Gregora Sýkoru obstúpili šiesti chlapi i odviedli ho ako zajatého a vyzvedača na hrad.
„Teraz je čas, aby sme sa odhodlali, Krahulec. Rožňava padla, i Drienčany s Balogom padnú, ak jedno alebo druhé neobetujeme. Huňad nám chce prejsť cez rozum. Ale nič to, privítame ho po našsky. Na Gemer nedám nič; ten sa udržať nemôže, ale Balog a Drienčany sa musia zachrániť. Krno, priprav sa k jazde, poletíš na Gemer!“
I skočil Valgatha z koňa, napísal na hrubý lístok pár riadkov, oddal ich Krnovi, a tento, na rozkaz svojho nadveliteľa vyšvihnúc sa na koňa, uháňal k Hostišovciam cestou do Gemera.
Sperber, nemý svedok celého tohoto výjavu, krútil vážne hlavou, a vidiac svojho vodcu pešky, takže zosadol z koňa.
„Nechápem tieto veci, pán môj! Teda je zvesť Sýkorova predsa pravdivá!“
„Až príliš, Krahulec. Ide mi o to, aby naši chlapci o strate Rožňavy nezvedeli; každá porážka oslabuje dôveru. Ten nemotorný chlap by mi všetkých chlapcov nakazil zbabelosťou. Jeho zvesť musí sa pred nimi vyhlásiť za lož. A teraz vráťme sa. Alebo nie! Vy spiechajte na Balog, držte všetko napohotove. Vyšlite dolu k Bátke a na Žip vyzvedačov, nech i Batko i Šimon pohotove stoja. Huňad iste od Gemera odtiahol, i kolo Séča rozloží svoj tábor. Oznámte mi z hodiny na hodinu všetko… Zajtra vás sám navštívim!“
I obrátil sa Valgatha sám hore k svojmu zámku a Krahulec letel dolu k Balogu.
„Nemám nikoho, nikoho!“ vzdychol ťažko a bolestne bohatier Valgatha, pozerajúc na pyšné veže hradu, keď sa k tomuto približoval. I premýšľal v osamotenosti svojej o nezdarnej dcére a jej hanbe, o zradnom chovancovi Mirkovi z Krasku a o pôvodcovi svojej hanby, otcovi Brožkovi. Horké, prehorké city lunili sa mu ňadrami, uvažujúc o svojej zovnútornej sile, moci a sláve, a prirovnajúc ju k biednemu domášnemu položeniu svojmu. Stískal dovedna zuby, mrmlal sám v sebe, nevšímajúc si vojenských poklôn a pozdravov svojej čaty, stráže, popri ktorých šiel. Približoval sa k rybníku nami už opísanému. V jednej zátočine rybníka v útuli vŕb ležal prikotvený člnok. Akoby nevedome, Valgatha vstúpil doňho, i pustil sa na tichú hladinu vody, sám veslujúc. Takéto vyrazenie nemal v obyčají, a práve preto zdala sa mu táto prechádzka tak milá, že po kuse utíšila v jeho prsiach bôľny žiaľ a prvá slza vo veku mužskosti hrala mu v očiach. Zotrel ju skoro, keď začul blízky špľachot vesla druhého činka, a obzrúc sa, videl za sebou maličkú loďku, ktorá sa mu blížila, kermenovaná útlymi rúčkami jednej mladej devy.
„Si to ty, Sabínka?“ dopytoval sa mäkkým hlasom, i zastal vo veslovaní.
Zapadajúce slnko lialo na nevinnopeknú tvár dievčaťa nachové farby; i zdalo sa Valgathovi, že kolo jej hlávky žiari svetlé koleso nadzemšťanky.
Člnoček zastal pri boku Valgathovej loďky a Sabínka, nevinnopokorne povediac svoj „dobrý večer“, so sklopeným zrakom podala pánovi Drienčanského hradu lístok, šepotajúc:
„Vaša milosť, donášam vám pozdravenie od tajných mocí, ktoré nad vami strážia a žiadajú, aby ste ich náveštiu verili!“
Nadveliteľ, prekvapený rečami prostého, ako ho znal, dievčaťa, pochytil lístok, rozviazal kolo neho obtočenú žltú stužku i zanoril sa do jeho čítania.
„Čo to za tajné moci? Kto sa opovažuje so mnou také žarty hrať?“ zvolal po chvíľke a zrakmi hľadal donášateľku záhadného listu. Tejto loďka plávala už na hornom konci rybníka, a rozmáhajúce sa večerné šero zavíjalo vo vzdialenosti už veslujúcu devu do šedivého rúcha polotmy.
Všetko toto zdalo sa Valgathovi márnivým úkazom, výjavom a výtvorom rozihranej obrazotvornosti. Utrel si oči, akoby sa zo sna prebúdzal — no list v jeho rukách svedčil o skutočnosti videného úkazu.
„Ha — na Žižku!“ zamrmlal naostatok. „To žiaden mam, to pravda! Len kto sa o mňa tak pečlivo stará? Moja nepodarená dievka, či Brožko — a Krask? Ach, to sú zradcovia, neverníci, ktorým na mojom dobre nič nezáleží! Žebych sa vraj Krahulca varoval — toho jediného, ktorý mi sám zostal verný, ktorý mi otvoril oči, aby som videl diabolské siete, do ktorých ma moji najbližší chceli vrhnúť na ujmu mojej cti a slávy. Neverím vám, vy tajné moci — bo nepodávate dôkazy svojho utŕhania! Čo spravil Alexander Veľký#POZ#38;#I#Alexander Veľký#-I# — macedónsky kráľ (356 — 323 pr.n.l.), podrobil si Grécko, Egypt, zničil perzskú ríšu a dostal sa až na hranice Indie. Jeho život a činy neskôr boli predmetom mnohých legiend#-POZ# na bolestnej posteli, keď utŕhačstvo vinilo jeho lekára úmyslom otrávenia? Vypil s dôverou týmtože mu podaný liek a — ozdravel! Ani mňa dôvera v Krahulca nezanechá!“
Počas tejto samovravy priblížil sa k brehu, vyskočil z člnka, a tento ani neukotviac, ponáhľal sa spešným krokom do svojho hradu.
Známa nám už veľká dvorana zámku naplnená bola temer celkom podveliteľmi Valgathovými. Títo sedeli kolo dlhých stolov celkom ozbrojení a jedli a pili chtivo, spešne, akoby táto večera im mala byť ostatnou. Vstúpivší Valgatha pozrel zasmušilo po stolujúcich, ktorí sa k uvítaniu veliteľa pozdvihli, i dajúc znak Kudlákovi, utiahol sa do svojich chyží.
Tam si hneď dal predviesť Sýkoru.
Úbohý posol, ktorému sa za nešťastnú zvesť väzenia dostalo, trasľavo predstúpil pred pána hradu, istotne v očakávaní prísnejšieho trestu.
„Čis to nie ty, chlape, ktorý vlani z Moldavského zámku moju pokladnú truhlu ratoval?“
Sýkora zapálil sa a zajakal, že áno.
Tvár veliteľova sa vyjasnila.
„Ani by ťa čert nebol tak zamazaného poznal, ako si sa mi pod brehom, kde Krno velí, bol predstavil. No, tys’ verný šuhaj! Bezprávie, čo sa ti stalo, napraví sa. Na druhý raz svoje posolstvo zver jedine tomu, komu zneje. Teraz choď, Kudlák, opatrite ho, a do polnoci nech bude k mojim rozkazom napohotove!“
Vytešený Sýkora odišiel s hradným, ktorý ho miesto k pokute odviedol k dobre pripravenej večeri.
Valgatha zostal sám.
Zamkol dvere, vedúce do jeho chyže z dvorany, z ktorej sa ozýval hluk stolujúcich, vzal malú lampu, pošiel k stene, na ktorej visel obraz jeho zvečnelej, a tam, pritisnúc jednu tajnú spruhu, spustil obraz, zakrývajúci tajný vchod, do ktorého Valgatha vstúpil a poberal sa krútenými schodmi do hlbiny, do tajnej skrýše svojich pokladov.
Žltá žiara mechúrovej lampy strojnásobovala sa na blesku zlata a drahokamov, ktoré boli v tejto skrýši nakopené. Tu ležali Valgathove nakopené bohatstvá, ktorých cena slušne sa mohla prirovnať k hodnote jedného kniežatstva. V strieborných pohároch umiestené drahokamy, na hodvábnych šnúrach navlečené východoindické opravdivé perly, množstvo zlatého a strieborného náradia, krásne turecké mušelíny a šály, neporiadne nakopené drahé sobolie, leopardie a tigrie kožušiny, skvostné zbroje, šable, piky, súdky so železnými obručami, naplnené zlatými a striebornými peniazmi atď. Po všetkom tomto prenáramnom bohatstve pozeral iskriaci sa Valgathov zrak, ako čo by sa týmto pohľadom na večné veky chcel nasýtiť.
„Ach,“ vzdychol naostatok ľútostivo, „škoda pokladov. V tak krátkom čase nemožno všetko odpratať. Ale nič to, čo sa zachová, dosť bude pre Želmíru; Milica jednako svoj podiel stratila.“
I zdvihol jednu asi dve stopy dlhú a jednu stopu širokú skriňu z dubového dreva, otvoril ju i vkladal do priečinkov zásoby drahokamov, vence perál a bité zlato, jeden veľkej ceny zlatý kalich ako znak svojej viery, dakoľko ako pavučinka útlych šálov, budúci to svadobný dar Želmíry, jeden bohatý tulich so skvostnou rukoväťou, dar to Žižkov, a niektoré zlaté nádobky, čo sa len do malej truhlice mohli spratať. Zamkol túto a pozrúc ľútostivým okom na bohatstvo, ktoré tu zostalo, vzal truhlicu, i vrátil sa schodmi spiatky do svojej chyže, nanovo zakryjúc tajný otvor pokladnice obrazom svojej zvečnelej spoločnice.
Skriňu zložil do kúta, prikryl ju medveďou kožou, i vstúpil do dvorany.
Hluk stíchol.
„Páni, na svoje miesta — o polnoci sa pohneme! Radkovec, Lipovský, Bradňan, Čejka zostanú so svojimi čatami tu; Radkovec povedie veliteľstvo do môjho návratu na hrade, i ručiť mi bude za bezpečnosť pevnosti svojou hlavou. A teraz do videnia, o polnoci nech bude všetko napohotove.“
Stalo sa dľa jeho rozkazu.
Radkovec prevzal veliteľstvo a druhí pospiechali k svojim vojom, umiesteným v hrade a pred hradom.
Keď Valgatha zostal sám, odobral sa do chyží svojich dcér, v ktorých teraz bývala jediná Želmíra so starou Kudláčkou. Otvoril tíško dvere a kývol staruche pri voskovici sediacej a pri ruženci odriekajúcej svoju večernú modlitbu.
„Nie, nie — ja som nevinná — nedopočujem na jedno ucho — tomu Kaňúr príčina,“ homrala táto bojazlivo, prestrašená pozdným vchodom svojho pána.
Tento, nepočúvajúc táraniny starej, priblížil sa k lôžku svojej mladšej dcéry, díval sa na ľúbezný sen útleho dieťaťa, bozkal ho v čielko, požehnal ho s nevýslovnou nehou otcovskej lásky, pozrel naň ešte raz, i ponáhľal sa preč do svojich chyží.
Vkročiac dnu, zastal, na pokladnej skrini sedela vážna postava — otca Brožku.
Obočie Valgathovo sa zmraštilo.
Divo pozeral na nevolaného hosťa.
„Chcem vám byť k službám, pán môj, jestli tieto v terajšej rozhodnej dobe potrebujete,“ preriekol vážne starec, vstal hore i blížil sa k nemu.
Pravica Valgathova nevedomky odstrkujúco vznášala sa medzi ním a blížiacim sa starcom.
„Ach, otče! Vy mne k službám, vy, pôvodca mojej hanby, pokorenia a možno i pádu?“
„Had nedôvery rozrýva srdce vaše, pán môj! Vytrhnite ho z ňadier a verte svojim! Kroky moje sú otvorené i pred svetom i pred všemohúcim bohom, pred ktorým onedlho zložím počet za všetky svoje skutky. Ľúto mi vás, Valgatha, prijmite moje služby!“
Starcove tiché, lež dôrazne prenikavé slová vlievali sa presvedčujúcim tokom do vnútornosti Valgathu — predsa had nedôvery nehynul.
Sieťou Krahulcovou obtočený pán Drienčanského hradu miesto odpovede zachichotal sa démonicky, horko, blúznivo.
„Ty si, otče, iste tiež úd tých tajných mocí, ktoré nad zradeným Valgathom chcú strážiť, osočujúc jeho najlepšieho priateľa a dôverníka! Pakuj sa mi z očú! Valgatha také služby nepotrebuje. Tvoje miesto je v tábore pomstychtivého nadutého Huňada.“
„A dcéry vaše, pán môj, či i tie s vami do priepasti nešťastia musia padnúť?“ dopytoval sa žalostivo starec so slziacim zrakom.
„Nemám, len jednu! Nad tou stráži anjel nebies a otcova láska!“
„Len jednu!“ mrmlal významne Brožko i klonil k prsiam hlavu. Potom pozdvihol ruky akoby k požehnaniu, pery sa mu striasli, pohľad nevýslovnej ľútosti hodil na neústupného, zatvrdilého, nedôverivého Valgathu, i zmizol otvorenými dvermi.
„I to bol mam a klam a kúzlo, čarujúce ma do osídel zrady. Ach, zmizlo všetko! Valgatha nepodvratne stojí v svojom úmysle. Samostatnosť jeho nepotrebuje tajných mocí, nepotrebuje ich podpory.“
Ako takto sám seba vzmužoval, utkvel mu nevdojak zrak na obraze jeho nebohej manželky, ktorý zakrýval tajný vchod do pokladnej skrýše. Zdalo sa mu, že táto s nevýslovným bôľom a výčitkou na neho pozerá, že sa jej ruky hýbu, akoby pád jemu hroziaci chceli odstrániť, že sa jej pery trasú, ako čo by kúzlo jeho nedôvery naproti svojim najbližším odklínali.
„I ty, Božena — i ty, nezdarná dcéra Borivoja, ktorú som otrhanú, ubiedenú a prekliatu k sebe povzniesol, robíš mi výčitky? Ha, na Žižku!“
A durkol do obrazu päsťou, až sa ozvalo.
Vstúpil dnu starý prestrašený Kudlák.
„Rozkážete niečo vaša milosť?“
„Pošli mi hor Sýkoru.“
O chvíľu stál tento pred ním i očakával jeho rozkazy.
Valgatha strhol z pokladnej truhlice medvediu kožu a postavil ju vprostred chyže.
„Poznáš túto skriňu, Sýkora?“
„Dokonale, pán môj. Je to tá istá, ktorú som z Moldavy bol doniesol.“
„No, syn môj, zverujem ti ju poznovu. Dobre znáš, že v nej ležia všetky moje poklady. Kde ju za jeden čas podeješ, nespytujem sa ťa, jedine mi prisahaj, že v páde zahynutia môjho tieto poklady oddáš mojej dcére Želmíre Valgathovej, keď dorastie!“
„Som Slovák, pán môj! Slovo moje viacej ako všetky prísahy,“ povedal Sýkora otvorene.
„Pravdu máš, syn môj! Keď slovo zrušíš, ani prísaha nič nestojí. Sú to veci jednako sväté. Povedz mi však, skade tvoja bezzištná náklonosť k môjmu domu?“
Šuhaj sklopil oči.
„Som brat Sabínkin, ktorú vaša milosť ráčila k svojim dcéram pridružiť,“ povedal pološeptom.
Valgatha sa zapálil, kývol rukou a šuhaj, pochytiac ťažkú skriňu pod pazuchu, zakryl ju širokým bielym plášťom i pobral sa s ňou preč.
„Dôverujem tomu šuhajovi, on je stelesnená slovenská poctivosť,“ pomyslel si Valgatha, zostanúc sám a sám.

#K#14. V tábore#-K#

Na svite tej istej noci rozložil sa na širokej rovine niže Bátky Huňadov tábor, spiechajúci od Rožňavy a pripravujúci sa k dobytiu Balockého a Drienčanského zámku.
Huňad ľahko opanoval tej istej noci Gemer, lebo veliteľ pevnosti večerom vzdialil sa s jadrom svojej posádky, zanechajúc hrad svojmu osudu.
A bola to krása podívať sa na tie uhorské voje!
Ružové zore rána krášlili v utešených maľbách počerné tváre dolnozemských junošov, a prvé blesky slnka odrážali sa v dúhových farbách zo zrkadiel vyleštených ich mečov. Robili stany, by sa rad-radom po nepretržitom nočnom pochode oddali odpočinku.
Kolo tábora obiehali na bujných sedmohradských koňoch jazdecké stráže, sliediace zrakmi na všetky strany, chcejúc vyjastriť dač podozrivého. Niektoré ubiehali až hôr do Bátky, kde stáli predvoje cepárov a kopijníkov. Jedni zase vybiehali na okolité vŕšky, vyzerajúc, či sa nepribližuje väčší počet nepriateľov.
Nezbadali nič.
Dolu od Balogu bolo všetko ticho celou dolinou.
Týmito predstrážami bol Huňadov tábor zabezpečený pred nečakaným útokom Čechov. A že tieto žiadne znaky výstrahy nedávali, utiahol sa sám správca krajiny do svojho skvostne a pohodlne pripraveného stanu k odpočinku. I zveril veliteľstvo na svojho syna Lacka.
V celom tábore blnkali vatry, pred Huňadovým stanom najväčšia, a kolo nej stál veniec maďarských bohatierov, čakajúcich na baraninu, ktorá sa upekala na ražňoch, krútených zbrojnošmi.
Hja, v tých časiech to tak išlo.
V tábore nedalo sa preberať ako doma, a šťastný bol ten, komu sa i také raňajky dostali. Nejeden musel byť spokojný niekedy i na suchom chlebe.
„Dobre, že sme tvojho Jánoša postavili za spižiernika tábora, Kanižay. To je figliar; i z pekla vystanoví potravu pod hodinou,“ smial sa Rozgoň, chtivo pozerajúc po dopekajúcej sa pečienke, ktorú Hrabinov „kóma Jánoš“ obracal.
„To je jednostranná chvála, Šebko; ešte si ju nezaslúžil. A je otázka, či je pri ňom i pivnica v poriadku,“ riekol Tomáš Székely, ktorý takže ledva na pečienku čakal.
„Ach, bratku, ty istotne môjho Jánoša nepoznáš. Nepochyboval by si o jeho všestranných vlastnostiach, kebys’ mal len ako málo poňatia o jeho spôsobnosti!“
„Jánoš mešter#POZ#39;#I#Mester#-I# - (maď.) majster#-POZ#, či je pivnica v poriadku?“
Miesto odpovede zapichol Jánoš ražeň s upečenou baraninou do zeme, podal junákom nože, a zaskočiac do jedného blízkeho stanu, vyniesol dva ohromné kulače, z pliec sa mu opálajúce.
„Vivat!“ zvolali hrdinovia so smiechom, i dali sa do pečene.
Lacko Huňad, stojac asi desať krokov od nich pred stanom svojho otca, načúval zadumane veselý rozhovor svojich priateľov. Inokedy vo výpravách vojenských veselý, teraz javil v celej zovnútornosti svojej tajný zármutok. On, snúbenec Milicin — teraz ako nepriateľ jej domu približuje sa vyvrátiť jej otcov hrad, a on sám sa musí pričiniť o pád jej rodu. Nadarmo usiloval sa doviesť svojho otca k mieru naproti Valgathovi, všetky prosby a dohováranie jeho neosožili nič, správcu krajiny nezavrátili v predsavzatom raz úmysle, úmysle to oslobodenia vlasti od českých bojovníkov.
Medzi tisícami tábora uhorského cítil sa osamelým, a i Rozgoň a Kanižay, ktorí jeho dôveru požívali, odťahovali sa od neho, aspoň sa mu tak zdalo, lebo mu títo dôverníci jeho vyslovili ten náhľad, že svoju lásku — musí veľkým záujmom vlasti jestli nie obetovať, tak aspoň podriadiť.
Ako dobrý vlastenec, telom i dušou verný syn Uhorska, znal si dobre vážiť náhľad tento; lež mladý, ako bol, musel dať za právo i nešťastnej náklonnosti — citom ľúbosti svojho srdca, ktoré teraz prichádzali s povinnosťami vlastenca do búrneho sporu. Veľký jeho duch nadarmo vystupoval v ume jeho ako prostredník týchto protív — svetské okolnosti spojenie jeho lásky s povinnosťou vlastenca nedovoľovali.
Z takýchto myšlienok vzbudil ho zrazu dákysi jemu známy hlas, ktorý v prenikavom výkriku letel k nemu.
„Žiadam byť s Huňadom, s mladým Huňadom!“ volal rozkazujúcim spôsobom tento cvendžiaci hlas jedného mladého jazdca, ktorého oddelenie konníkov odprevádzalo zdanlivo ako väzňa pred stan správcu krajiny.
Székely, Kanižay, Rozgoň dívali sa prekvapene na chyteného väzňa.
„Prisahám bohu, to Mirkov z Krasku panoš,“ zvolal Kanižay.
„Ticho, páni!“ velil pristúpivší Lacko a tvár jeho zarumenila sa nachom nádejí. „Hovorte, Szentmiklóssy, kde ste tohto mladého rytiera chytili?“
Szentmiklóssy, mladý, asi dvadsaťročný náčelník jednej jazdeckej stotiny, šuhaj čiernych očú a havraních vlasov, spravil mečom svojím vojenskú poklonu i zdelil, že mladý jazdec padol do rúk ním velenej predstráži od sobotskej strany, a bez všetkého odporu sa vzdajúc, žiadal si byť predvedený k jeho milosti.
„Čo je vaša žiadosť, rytier?“ obrátil sa po tejto zpráve Lacko Huňad k väzňovi.
Meluzína, lebo ona bola, pozrela tajnostným a významným zrakom na mladého Huňada; akoby nevedomky položila pravicu na srdce a vztýčiac sa na koni, zvolala vyvýšene:
„Ladislav Huňad a Šebko Rozgoň, podávam vám v mene dvoch neznámych českých rytierov rukavicu k boju, majúcemu sa zviesť v tento deň. Rytierov tých ľahko poznáte po čiernych chocholoch ich šišakov!“
I podala malinkú rukavičku Huňadovi, ktorý túto pevne v rukách stisnúc, niečo z nej potajomne vyňal a prázdnu ju oddal Rozgoňovi.
„Prijímame vyzvanie do boja. Ubezpečte našich neznámych odporcov o našej úcte, i zdeľte im, že naše znaky budú zelené dubové chvojky na šišakoch.“
„Szentmiklóssy, odprevaďte rytiera na miesto, kde bol chytený a tam ho prepusťte na slobodu.“
Keď toto Lacko dopovedal, pozrela Meluzína ešte raz významne naňho, uklonila sa, a sprevádzaná Szentmiklóssym vyjazdila z maďarského tábora.
Székely, Kanižay a Rozgoň pozerali spýtavo na Ladislava.
„Ech, priatelia, je to obyčaj rytierska,“ odpovedal tento naostatok, keď ich spýtavému pozoru porozumel. „Jedno máme isté, totižto, že nepriateľ ešte tohoto dňa uderí na náš tábor — a s rytiermi sa biť — hoc ich i českými lúpežníkmi voláme — je jednako nateraz našou úlohou. Ja s Rozgoňom máme aspoň svojich, a vy dvaja sa takže postarajte o vám hodných odporcov. A teraz, bratia, držte tábor pohotove, zriaďte svoje čaty — ja tento výjav naskutku oznámim správcovi krajiny!“
Odobral sa do stanu otcovho, a Rozgoň, Székely a Kanižay ponáhľali sa k svojim, aby zriadili svoje voje.
Sotva vstúpil do šiatra, rozvinul z rukavičky vytiahnutý lístok a čítal v ňom prekvapene nasledujúci veršík:

#POEZIA#
#I#„Čierne znaky ľúbosť kryjú,#-I#
#I#nech mrú túhy, keď nežijú!#-I#
M. J. z B.“
#-POEZIA#

Nestačil premýšľať o záhadnom zmysle lístku.
Správca krajiny vstal hore z táborového postelišťa, i dopytoval sa na položenie vojov.
Lacko v krátkosti rozpovedal, čo sa pred okamžením prihodilo.
„Teda nás tá lúpežná zberba na slobodnom poli chce napadnúť ako pri Lučenci? Neskrýva sa do dier?! Dobre tak, aspoň ich tu jednou ranou zničíme. Zaiste si myslia, že ma niektorí z náčelníkov zase zradia ako pri Lučenci. Ach, mýlite sa, Česi. V mojom tábore teraz zrady niet!“
Pri ostatných slovách pozrel zostra na Lacka, vystúpil von, vyšvihol sa na svojho koňa havranej srsti, i cválal hore-dolu táborom, riadiac voje k čakanému útoku. Székelyovi oddal stred, v ktorom sedmohradskí Rumuni so Slovačou, čo huňadovcom zostala verná, tvorili neporovnateľnú, múropevnú pechotu, Rozgoňovi ľavé krídlo jazdcov z hajdúckych miest#POZ#40;#I#Hajdúcke mestá#-I# — niektoré mestečká v povodí rieky Tisy vykonávali strážnu službu. Od panovníkov dostávali značné výsady#-POZ# a Kumánov, pravé však, záležajúce z jazdy maďarského zemianstva, svojmu synovi Lackovi, nechajúc Kanižayho ako veliteľa dolnozemských vetroskorých čikóšov vzadu čo rezervu púšti synov.
Po chvíľke pozoroval Huňadov bystrý zrak podozrivé pohyby pri Bátke stojacich českých cepárov, ktorí v jednej reťazi zdali sa približovať zvoľna k táboru. Dolina ozvala sa dupotom koní českej jazdy, a ako vietor letel od Rakotiaša dolu v pancier oblečený Valgatha v sprievode svojej udatnej jazdeckej družiny.
Pechota jeho rozvinula sa pomaly ako klbko; postavila sa naproti Huňadovmu stredu.
Valgatha preletel šíky svojich vojov, a postaviac sa im v čelo, velil k útoku.
I valilo sa to všetko ako povodeň, keď sa s temným desným hukotom dolu na nížiny rúti, s ohromným hurá, hukom trúb, vírením bubnov — na pevne, akoby prikovane stojaci maďarský tábor.
Bolo to strašné zrazenie.
Hrozný nával českej pechoty zlomil sa na skalopevných prsiach Rumunov.
Huňad vtrhol s pár stotinami jazdy na české kopijníctvo, a jeho meč mával a kosil tvoj-trojnásobne smrtonosne.
Dal znamenie Rozgoňovi.
Kumánska a hajdúcka jazda uderila z boku na pevné krídlo Čechov, až títo — z jednej i druhej strany tískaní — začali pozvoľna cúfať spiatky.
Valgatha, rozplamenený ohňom pomsty, strašne zúril, a príkladom svojím chtiac vzbudiť zmužilosť v svojich ustupujúcich vojoch, rútil sa do stredu nepriateľov — za ním poznovu junáctvom nadchnuté jeho voje. I nastala trenica, začal sa boj jedného proti druhému. Oba šíky sa rozpadli; bojovalo sa chlap proti chlapovi, jazdec proti jazdcovi.
Mladý Huňad netrpezlivo vyzeral čierne chocholy svojich a Rozgoňových odporcov.
Už dostal znamenie od otca k boju, už sa miešala jeho zemianska jazda s českými železníkmi, už Valgathove čaty takmer podliehali — až zrazu stranou od Soboty, dolu vŕškom niže Bátky, teraz Halik rečeným, zadupotala jazda, vpredu ktorej dve zakuklené a čiernymi chocholmi na šišakoch ozdobené postavy, letiac ako orkán, s krikom „Jiskra, kalich a sláva“ uderili na Huňadovcov — a to k okamžitému prospechu podliehajúcich Valgathových vojov.
Sotvaže Lacko a Rozgoň zazreli čiernych chocholatých neznámych svojich odporcov, kliesnili si k nim cestu mečom, nasledovaní svojimi víťazmi.
„Szentmiklóssy,“ volal Lacko, „buďte mi pri boku, môj sok, ako vidím, takže má pobočníka!“
I popchol koňa a jedným skokom ocitol sa v blízkosti jedného čiernochocholáka, vedľa ktorého harcoval takže tohoto pobočník.
„Som vám k službám, rytier! Akože rozkážete, či na piku, či na meč,“ zvolal dvorne Ladislav.
„Ach, pane, tu je veľká trma-vrma. Hľaďteže, váš priateľ Rozgoň na čistine sa sprobúva so svojím súperom. Či by sa vám takže ta nepáčilo?“ vravel pobočník neznámeho čiernochocholáka.
„Ach, dobre i tak, pane; tam väčší priestor, tam si i vy tuhľa s mojím pobočníkom Belom Szentmiklóssym zaharcovať môžete.“
I leteli na priestor, kde Rozgoň s neznámym českým rytierom už piku bol zlomil a oba sa lapili meča.
„Ha, čert mi i vám do duše, Jánoš koma; to sme sa my v planých veciach zišli. Za takú návštevu vám ja ďakujem!“ volal Matej Hrabina, na Rozgoňovho zbrojenca naňho dorážajúceho; i vyrazil Jánošovu šabľu, až tento zostal odzbrojený.
„Nič to za to, Jánoš; keď sa vám tak páči, môžeme ísť za pasy; ale škoda vašej Borče, lebo na môj hriešnu, keď vás stisnem, nikdy vy viac s tou halaškovať nebudete!“
Medzitým nastal medzi mladým Huňadom a jeho odporcom, no i medzi ich pobočníkmi Szentmiklóssym a Brezovickým, junácky zápas.
Podľa príkladu Rozgoňa a jeho odporcu sprobúvali sa najsamprv na piky. Von zo sedla druhého vyhodiť žiaden nevedel. Tieto schrapšťali, a polámané ich kúsky rozfŕkli sa po zemi.
Mladý Huňad nepokojne pozoroval útlu postavu svojho odporcu, divný zmysel lístku Meluzínou mu podaného miatol mu hlavu, a keď sa po zlámaní pík pustiť chcel v zápas mečov, tu mu dáka tajná moc zoslabila ruku, zmeravela rameno — takže slabým, akoby naoko útokom odporcovho meča ledva vedel parírovať.
Vtom Rozgoň skríkol, dostal v čelo ohlušujúcu ranu, skyvotal sa z koňa i padol svojmu vernému Jánošovi v náručie.
Týmto výjavom rozplamenený Lacko šibol v rameno svojho súpera, takže tento, pustiac v tom okamžení uzdu koňa a oprúc sa na pricválavšieho raňajšieho vyzývateľa, v ktorom Lacko hneď poznal Meluzínu, spustil sa pomaly na zem.
„Prestaňte, páni, koniec boju!“ volala Meluzína na pobočníkov ešte úporne jeden do druhého mávajúcich. „Premožení, pokorte sa svojim premožiteľom!“
„Náš spor si odložíme na druhý raz!“ povedal Brezovický k Szentmiklóssymu a oba priblížili sa ku skupinke poranených.
„Chcem vedieť vaše meno, rytier; chcem znať, komu Rozgoň podľahol!“ šeptal z mloby sa preberajúci Rozgoň.
Odporca jeho zložil šišak a pod čiernochocholistým šišakom zjavila sa bledá tvár — Mirka z Krasku.
Rozgoň sa spokojne usmial.
„Vrátili sme si! Už sme zase na čistom. Nateraz som ja vaším väzňom.“
Krask neodpovedal nič. Stisol mu nemo ruku a ukazoval na Lacka Huňada, ktorý v nevýslovnom bôli stál ako mramorová socha nad poraneným svojím odporcom.
Čiernochocholatý šišak bol odprackaný. Pred mladým Huňadom ležala následkom veľkej straty krvi z rany do mdloby padnuvšia — Milica.

#POEZIA#
#I#„Čierne znaky ľúbosť kryjú,#-I#
#I#nech mrú túhy — ked nežijú!“#-I#
#-POEZIA#

mrmlal nešťastný Lacko sám v sebe, teraz chápajúc zmysel lístku.
„Zomrela, ja som jej vrahom!“ dokladal tupým hlasom, nazdávajúc sa, že skutočne stojí nad mŕtvolou svojej ľúbenice.
„Opusťte nás!“ velila Meluzína. „Krask, prepusťte svojho väzňa, pána Rozgoňa. Zbohom, páni; pod Drienčanským zámkom zas sa uvidíme!“
Ale Lacko stál a stál nemo, zúfalo. Naostatok zvučným hlasom víťaziaceho svojho otca prebudený, s hlbokým vzdychnutím odobral sa od zdanlivo mŕtvej milej, i letel hľadať smrť do najhustejších nepriateľských vojov.
Bitka ešte i teraz trvala a vystupovala na stupeň rozhodnutia. Valgatha a jeho rytierstvo robili divy zmužilosti. Všetko darmo, s Huňadom a jeho junákmi na šírom poli sa merať neboli vstave. Najsamprv začalo Sperberovo oddelenie, ktoré nedávno zo zákrytu bolo na bojište vystúpilo, v divom neporiadku, ako sa zdalo, samým ním zmätené ustupovať, potom jednotlivé húfy púšťali sa v útek rad-radom. A Huňad by istotne úplné víťazstvo bol dosiahol, keby nie v tom okamžení, ako velil všeobecné prenasledovanie, vrchom od Gobišu medzi jeho voje a utekajúcich nebol vrazil Zmeškal z Domanoviec so svojou, na rozkaz Valgathov z Gemera odbehnutou posádkou, a tento takto ustupovanie svojho veliteľa nebol zakrýval. Takto zahatajúc na jeden čas nával maďarských víťazov, vzďaľoval sa Zmeškal, harcujúc za ustupujúcimi. Huňadovci však, posilnení Kanižayho rezervou, prelomili naostatok túto hať. I nastalo prenasledovanie. Milosť nedával, neprijímal nikto — a o pol hodinky nebolo vidieť živej duše zo Zmeškalových vojakov. Všetci životom zaplatili bezpečný útek Valgathov. Ťažko poranený Zmeškal padol v rabstvo Szentmiklóssymu, za ktorý skutok správcom krajiny na bojišti verejne pochválený a tým miestom, kde teraz Uzapanita stojí a kde Zmeškala zajal, obdarovaný je.
I zdalo sa, že Valgathova moc je týmto víťazstvom dokonale zlomená a Gemer onedlho bude od českých vojov očistený.

#K#15. Vernosť a zrada#-K#

Na rovinách bátkanských porazený, pred úplným zničením jedine Zmeškalovou hrdinskosťou ochránený Valgatha spiechal s rumami svojich vojov rozpajedene a pomstou horiac k domovu.
Porážku túto sám sebe nevedel vysvetliť. Jeho junač, ako obyčajne, i teraz sa bila statočne a zmužile. Jeho mužstvo počtom a srdnatosťou sa huňadovcom temer rovnalo, ba zdalo sa, že i tajné moci v neznámych čiernochocholcoch a ich jazdné čaty poskytli mu posilu — a predsa.
Zaškrípal zubami — a strašne pozrel na Sperbera, cválajúceho popri jeho boku.
„Moje voje vystali najviac od útoku Kumánov#POZ#41;#I#Kumáni#-I# — inak Uzi, u Rusov Polovci, kočovný bojovný národ turkotatárského pôvodu. Z pôvodnej vlasti pri Volge v XI. — XII. stor. tlačili sa na západ. Viaceré skupiny osadili sa za vlády Belu IV. v Uhorsku#-POZ# a hajdukov. To sú čerti, na slobodnom poli im ani peklo neodolá.“
Dorazili pod Balog.
„Krahulec, ak si ma oklamal, ak si ma dnes zradil, ak proti mne dač hrozného kuješ — beda tebe, beda! Boj sa Valgathovej pomsty!“
„Ach, nedôverujete mi, pán môj? To je zle — pre našu vec zle! Zverte Balog na druhé ruky; mňa prepusťte v pokoji, chcem byť čistým od nedôvery vašej!“
Hlasom urazeného citu predniesol budúci ríšsky gróf tieto slová, i obrátil svojho koňa, ako čo by sa od Valgathu chcel vzdialiť.
„Ochráň Balog — a Balog je na večné veky tvoj. Za to ti ručím v mene jeho milosti nášho nadveliteľa Jiskru. Ja Drienčany do ostatného muža budem brániť!“
„A ja vás presvedčím, že som Balogu hoden; lebo bude istotne môj!“ povedal Sperber, a Valgatha týmto ubezpečením uspokojený, netušiac tajný zmysel týchto slov, uháňal trochu veselší k svojmu hradu.
Sperber, sledujúc potupným zrakom veliteľa, zachichotal sa odporne a trielil hore vrchom do svojej pevnosti.
V Drienčanskom zámku našiel Valgatha posilu, došlú z vyšných krajov Gemera, totižto z Čerenčian, Drienku, Ratkovej, ktorá medzeru padlých v jeho vojoch dostatočne vyplnila.
Pevnosť bola potravou dokonale zaopatrená a tak pri srdnatosti jej obhajcov bola vstave vydržať i dlhšie obliehanie.
Valgatha sa úfal, že Jiskra, dopočujúc sa o krušnom položení jeho, sám osobne čím skôr na pomoc prispeje svojmu najmilšiemu podvojvodcovi — a čo by to i mesiace stálo, dovtedy istotne sám a sám útoky Huňadove vydrží.
Ako čo by sa nič nebolo stalo a jeho moc ani zamak zlomená nebola, počúval hrdo zprávy došlých spojencov, dopytoval sa na položenie ich tvrdzí, vydával odmerané rozkazy k obrane hradu. A keď takto všetko do poriadku doviedol a o uskutočnení svojich rozkazov sa sám osobne presvedčil, k občerstveniu svojich dnes v bitke ukonaných vojov dal pripraviť veľkú večeru — obecnému mužstvu na priestrannom prvom dvore hradu, náčelníkom však vo veľkej dvorane, kde veselý rozmar jeho obracal na seba všeobecnú pozornosť junákov českých a šľachticov slovenských.
Dávno veliteľa svojho nevideli tak dobrej vôle.
Pripíjal na slávu českého kalicha a na nebeskú spásu padlých.
Tešil sa, že sa jemu dostalo tej cti, obrátiť na seba osobný hnev správcu krajiny, lebo — dokladal rozmarne — tento chýrny európsky víťaz zná, že krem samého Jiskru snáď nikto vo svete tak ako on — totižto Valgatha — nie je hoden jeho odporu.
„Vivat!“ kričalo rytierstvo, i prisahalo Valgathovi, takto si povedomému svojej moci a zmužilosti, vernosť, vytrvalosť — až do ostatného.
„Neprisahajte, bratia! Viem ja dobre, že i beztak dostojíte tejto svojej úlohe bránenia Slovanstva a kalicha. Páni, zaspievajme si našu:

#POEZIA#
#I#Tešme se blahou nadejí.#-I#“
#-POEZIA#

I zahučalo, zaspievalo rytierstvo.
I nadchlo sa touto hrdinskou piesňou ohňom junáctva nezlomnej vytrvalosti.
A po skončenej piesni nastala pijatika, ku ktorej sa naše terajšie orgie ani prirovnať nemôžu.
Služobníctvo sotva stačilo naplňovať velikánske kanty vadnianskym vínkom.
Sám ináče mierny Valgatha predchádzal v pití svojím príkladom, chtiac takto udusiť v prsiach mu povstávajúce pochybnosti o istote svojho položenia.
Čím sa zovnútorne veselším, rozmarnejším stával, tým väčšmi zaujímal ho vnútorný nepokoj. Pred oči stavala sa mu Sabínka, ako mu podávala na rybníku výstražný list. V obrazotvornosti jeho rozvinoval sa manželkin obraz, päsťou jeho porúchaný. Kde pozrel, videl vážnu postavu kňaza starca, ponúkajúceho sa mu k službám. Pred duševným zrakom jeho vznášali sa jemu k pomoci prispevšie čierne chocholy, zdalo sa mu, že stenajúci hlas odmrštenej dcéry sa v prosebnom úpení k nemu derie cez hluk hulákajúcich rytierov, a videl zďaleka hroziacu ruku Jiskrovu, ako čo by ho za dnešnú stratu chcela trestať.
„Neviem, za čo bych nedal, že úlisný ,Gottes Blut’, ktorého i porekadlo javí dostatočne Nemcom, nie je medzi nami. Stavím sa s hockým, že Krahulec i dnes čertu a nie našej veci poslúžil! To je oplan a ešte naostatok Balocký zámok zradí,“ prehovoril jeden z rytierov hroznovinou otvoreným srdcom.
„Stavím sa s tebou, Rybák!“ zavolal Valgatha, nanajvýš rozdrážený týmto poznamenaním rytiera, netušiaceho jeho vnútorný nepokoj.
Spoločnosť stíchla.
Junáci zadivene pozerali jeden po druhom.
„Stav sa, Rybák, stav sa!“ ozvalo sa niekoľko hlasov.
„Nežartujte, veliteľ môj; medzi mnou a vami nieto ceny stávky.“
„Ceny stávky? Ach, Rybák, prečo nie? Keď vyhráš, stratí Krahulec, keď prehráš, stratíš ty — hlavu! No, či ti je dosť, aby si svoj utŕhačský jazyk držal za zubami?“
Rybák, územčistý chlap pevného výrazu obličaja, bledol a kúsal si gamby. Pozrel brnkajúcim okom po stíšenej prestrašenej spoločností, i utrúc si studený pot z čela, preriekol slávnostne:
„Bratia, rytierstvo, budete svedkami stávky tejto. Ja Jozef Miloslav Rybák, rytier z Rybníka, prijímam týmto stávku tvoju, rytier Valgatha, veliteľ môj! Tak mi pomáhaj boh!“
I podal svalovitú pravicu pánovi Drienčanského hradu.
Tento zakabonil čelo.
„Je to sen, páni — sen — sníva sa nám všetkým, i vám i mne. Nechajme to. Hľaďte, brieždi sa; treba nám trochu odpočinku. Víno z nás z každého blúzni, rozíďme sa, vyspime ho trochu,“ mrmlal Valgatha, pomútený odhodlanosťou Rybáka, i vstával od stola.
„Valgatha, stávka stojí!“ zahučalo rytierstvo. „My sme svedkami; odstúpiť ti nemožno!“
„Tak? — No, dobre… no, staň sa vôľa vaša. Ľúto mi je Rybákovej hlavy.“
I rozpálený v tvári pospiechal do výklenku na čisté ranné povetrie.
Upäl zraky k Balogu.
V zore rannej na Balogu viala — trojfarebná krajinská Huňadova zástava!
„Vyhrals’, Rybák!“ skríkol prestrašene nešťastný Valgatha, i potočil sa spiatky.
I nastal medzi rytierstvom zmätok.
Istotou Krahulcovej zrady vytriezvené rytierstvo hrnulo sa s výkrikmi pomsty a kliatby k dverám, ako čo by každý chcel byť prvým pomstiteľom podlej Sperberovej zrady.
„Stojte, bratia!“ velil spamätovavší sa Valgatha hlasom poraneného leva a vkročil do kola svojich.
„Kto chce Krahulcov príklad nasledovať — nech sa vzdiali; komu život milý, alebo koho k tomuto svetu dáke vzácne okolnosti viažu — ten choď zbohom! Kto jedine sláve kalicha a Slovanstva žil — ten ostaň pri mojom boku, kde nieto žiadnych vábivých výhľadov, jedine smrť. Valgatha zhynie, padne — ale sa nepoddá!“
„A my všetci s tebou!“ zahučali jedným chórom rytieri.
„Sláva kalichu!“ hučalo to okolo.
Vstúpil dnu starý Kudlák.
„Pán môj, na Balogu Huňadova zástava — a pred zámkom oznamuje trúbou svoj príchod jeho posol.“
Skutočne ozvala sa vyzývajúca fanfára trúby až do dvorany.
Valgatha v sprievode niekoľkých hlavných náčelníkov vstúpil do výklenku, i pozrel dolu.
Pred zámkom stála v sprievode dvoch trubačov mladistvá driečna postava Szentmiklóssyho, zaliata zlatými pableskami vychádzajúceho slnka.
Valgatha zaclonil si pred bleskom slnka rukou oči, i pozeral, skúmajúc po najbližšom okolí, sledujúc, nakoľko asi sa priblížili Huňadove voje k jeho pevnosti.
Okolité kopce boli týmito zaujaté.
„Čo prinášate nového?“ opýtal sa naostatok vážnym a zvučným hlasom Huňadovho posla.
Szentmiklóssy pricválal trochu bližšie i začal takto:
„Rytier Valgatha! Správca krajiny, slávny gróf Ján Huňad, odkazuje ti toto: Včerajšia bitka podala víťazstvo uhorskej zákonnej zbrani. Tvoje voje na slobodnom poli podľahli. Hodina vášho lúpežníckeho vystrájania odbila. Za vaše zločinné skutky, utláčania ľudu, šliapania krajinských práv, slobody a zákona, vydaní ste pomste spravodlivých a prirodzených hájiteľov tejto vlasti! Pokor sa týmto; oddaj k rukám zákonného správcu krajiny lotrovské hniezdo svoje, túto pevnosť. Víťazný Ján Huňad zaisťuje ti a tvojim slobodný a bezpečný odchod do vašej vlasti!“
„Chlapče, keby tvoja osoba ako vyslanca dľa vojenských práv a obyčají nebola nedotknuteľná, dal bych ti tvoj neumytý, špinavý, rúhavý jazyk z tvojich slinami utŕhačstva zafúľaných úst vyrezať na večitý dôkaz jeho zlorečenia! Nauč sa najskôr zaslúžilých českých rytierov uctiť, a potom nadávaj do lotrov. Tvojmu nadutému Huňadovi, ktorého ja neuznávam ani za správcu krajiny, ani za statočného šľachtica, ktorý dáva také veci odkazovať, povedz: že keď chce jadro, nech najsamprv rozhryzne orech, a nech dá pozor, aby mu škrupina dáko do hrtana neuviazla; lebo — na Žižku! — istotne ho zadusí. Povedz mu ďalej, že jeho nadutá pýcha hrozí upadnutím a potlačením tejto vlasti, ktorej zákonného kráľa práva háji náš český meč, že je zradca krajiny a práv maloletého kráľa. Nie Drienčanský zámok, ale ani skalku z jeho múrov Valgatha dobrovoľne neodovzdá. Povedz Huňadovi, nech pamätá na Lučenec.“
„Sú to tvoje ostatné slová?“ spytoval sa Szentmiklóssy, ohromený urážlivou, náruživou odpoveďou Valgathu.
„Sláva kalichu, sláva Valgathovi!“ zahučalo české rytierstvo.
„A smrť lotrom!“ dodal miesto refrénu Szentmiklóssy; popchol koňa a uháňal sprevádzaný svojimi trubačmi k Balogu.
Keď Valgathovi zmizol z očú, obrátil sa tento k svojim:
„Bratia, doba rozhodná je tu! Huňada som na smrť urazil. Nespočinie, kým sa na mne nepomstí. Ešte pol hodinky — a na túto pevnosť zvalí sa všeobecný útok. Zo všetkých strán sme obkľúčení, pretrhne sa naše spojenie s tamvonkajším svetom. Ešte raz vás vyzývam a upamätujem: komu vôľa a chce žiť, ratuj sa náhle a nechaj nás samých v pevnosti, ktorá — bohdá — obliehanie i do roka vydrží!“
K všeobecnému zadiveniu vystúpil z kola Rybák.
„Valgatha, prepusť ma v pokoji; ja si idem pre cenu stávky — pre Krahulcovu hlavu!“
„Choď zbohom! Sám som ti ju chcel podať, bo ja mám na ňu snáď najväčšie právo!“
„Dodám ti ho živého!“ doložil Rybák a pospiechal von.
„A teraz, Kudlák, daj pohľadať otca Brožku; užijeme sviatosť večere pod obojím!“
V tom okamžení otvorili sa z Valgathových chyží do dvora vedúce dvere a na prahu ich zjavila sa ctihodná postava starcova.
„Som k službám vašim, zasvätenci kalicha! Poďte a buďte pripravení, hodovníci tela a krvi Spasiteľa nášho Ježiša Krista.“
Pri vážnych slovách týchto pozrel Brožko prenikavo na Valgathu, prekvapeného jeho nečakaným zjavením sa.
„Mám súkromné slovo k tebe, otče!“ povedal tento, i viedol starca na stranu.
Tvár Valgathova žiarila výrazom blahého mieru a neporovnateľne útlosladkým hlasom zašepotal sticha:
„Otče Brožko, uspokoj krvácajúce srdce moje — kde je moja Milica?“
„Nie je viacej tvoja, našla svojho otca!“
I zaliali tvrdocitného Valgathu slzy.
I zaplakal horko.
Nazdal sa, že kliatbou jeho stíhaná Milica pridružila sa so zlomeným srdcom a bez potechy jeho odpustenia k oslávenému duchu jej zvečnelej matky.
„Zase menej o jednu nádeju!“ zamrmlal naostatok. „Otče Brožko, ratuj aspoň Želmíru!“
„Uspokoj sa, syn môj! Želmíra je v bezpečnosti. Proti tvojej vôli, ale v nádeji tvojho udobrenia odniesol som dnes ráno tvoju dcérku do skrýše, kde istotne bude zachránená.“
„Chcem ju vidieť — ešte raz vidieť! Veď dobre znáš, otče, že ma skôr pochovajú rumy tohto hradu, ako by som chcel hanebne život svoj zachrániť a moje stanovište zanechať.“
Tak horlil vášnivo Valgatha.
„Syn môj, i Drienčany padnú, i žiť budeš, i zachrániš slávu svoju, i uvidíš svoju Želmíru!“
Starec povedal toto takým presvedčujúcim hlasom, že Valgatha pre nedávno minulé príhody oproti staruškému otcovi Brožkovi inak zmýšľajúci, uspokojil sa naostatok, a šepot, v ktorom viedol rozhovor so starcom, vo zvučný hlas premeniac, zavolal slávnostne:
„Poďme, bratia, vyspovedajme sa; a potom s božou pomocou vysúkajme rukávy k obrane tohto hradu!“

#K#16. Dobytie hradu Drienčanského#-K#

Slávny správca krajiny uhorskej, Huňad, mal svoj hlavný stan na zámku Balogu.
Sem pospiechal mladý Szentmiklóssy.
Spurná, urážlivá odpoveď Valgathova, ktorú mladík zdelil Huňadovi od slova k slovu, vynútila v tomto hrdinovi jedine opovržlivý úsmech.
Privykol bol k hanlivým slovám svojich protivníkov, berúcich jeho rod a pôvod do otázky. Veľkomyseľný duch jeho neurazil a nezastavil sa nad takýmito podlosťami; jedine to ho obrážalo, že pri všetkých jeho svätých snahách o zvelebenie blahej vlasti prepiata zlosť odporcov viní ho ešte zradou krajiny a kráľovských práv.
Ale pri tom všetkom sa mu srdnatosť a odhodlanosť Valgathova páčila, ako sa to i sluší na veľkomyseľných hrdinov, ktorí vojenskú chrabrosť i v nepriateľoch si vedia uctiť.
„Je to železné plemä, tí Česi! Radšej zahynie a predsa sa nepoddá!“ prehovoril naostatok, obrátiac sa k svojmu dôstojníctvu, totižto k Székelyovi, Rozgoňovi, Kanižaymu a druhým. „Čo myslíte, páni, či by sa nám takto útok na Valgathovo hniezdo nepodaril?“
„Vaša milosť,“ ozval sa v kole maďarských bohatierov stojaci Sperber, „je to vec neistého výsledku. Poznám dokonale hrad Drienčany; ten je tak opevnený, a tak založený početnou posádkou, pripravenou k mužnému odporu, že dľa môjho náhľadu v týchto okolnostiach útok by bol najmenej bláznovstvom.“
„Ach, pravdu máte, rytier! Ak sa dobre pamätám, dľa návodu grófa Cilleyho vy máte naporúdzi druhé prostriedky, dľa ktorých by sme bez všetkého vylievania krvi mohli prísť do držania Valgathovho hniezda. Ako sa mi zdá, máte v pevnosti dôverníka, istého Habichta; zdeľteže nám, ako stoja s týmto vaše veci.“
„Gottes Blut!“ zmrmlal Sperber. „Toho nieto v hrade, odoslaný je Valgathom k Jiskrovi o pomoc. Úlohe svojej som zadosť urobil, na Drienčanskom hrade moc prestáva.“
„V tom páde neostáva nič inšieho ako všeobecný útok: a síce čím skôr, kým zmalátnenosť Čechov po včerajšej porážke trvá,“ nadhodil Kanižay.
„Sršeň je vtedy najhorší, keď je rozdráždený,“ zamiešal sa Székely, „nepochybujem, že by moji Rumuni a Slovač zámok bársakým úporným útokom nedobyli, lenže by to stálo mnoho ľudskej krvi, zaiste by polovica padla mečom rozdráždených Čechov. A ako znáte, vaša milosť, ustavične a ustavične nové voje zbierať je vec dľa najbližšej našej skúsenosti ťažká. Obeť toľkej ľudskej krvi nestojí v žiadnom pomere k výhode rýchleho dobytia Valgathovho zámku. Máme času obkľúčiť ho, početná posádka husitov skoro stroví svoje zásoby potravín, o pár týždňov zámok sa nám sám od seba poddá a naše voje si dovtedy odpočinú. Lebo darmo tajiť, potrebujú oddychu.“
Vodca Huňad krútil hlavou.
„Neobstojí to, Székely môj, neobstojí. Práve to je chyba, že času nemáme. Pred nami stojí väčšia práca, ako by sme pri tak nepatrnom hniezde, ako sú Drienčany, mali čas dlho márniť. Jiskrova moc dobytím Zvolena, Rožňavy, Spiša nie je ešte ani zamak zlomená. Musíme sa usilovať preniknúť do srdca jeho dŕžavy; len keď ho tam pokoríme, bude mať naša výprava pre vlasť blahodarné výsledky. I to je však pravda, že od dobytia Drienčan ustúpiť nemožno, lebo je tu sústredená moc husitov horného Gemera. Ľúto mi je mnohej krvi; ale čože, keď inšieho prostriedku niet.“
„Asnáď by sa dal nájsť!“ zamiešal sa tichým hlasom Rozgoň, zoslabený ranou zadanou mu Kraskom. „Jestli by môj návrh dosiahol udobrenia vašej milosti, teda by som prosil, by ste položenie hradu v spoločnosti našej bližšie ráčili vyšetriť a vyskúmať. Ani zbraň a útok, ale ani zdĺhavé dobývame nespomôže. Chytíme sa vojenského chytráctva, ktoré dľa položenia hradu, ako ho ja poznám, istotne sa neminie výsledkom!“
„Poďme, páni, urobme to Rozgoňovi kvôli. Nech ukáže, či sa s jeho junáctvom i ulyxovská chytrosť a lesť pári. Vyskúmajme bližšie položenie hradu!“
I odjazdilo všetko dôstojníctvo hor dolinou k Drienčanom na skusy.
Nasledujme ho a viďme, na akých okolnostiach založil Šebko Rozgoň svoje chytráctvo ľahkého dobytia hradu.
Ešte na začiatku našej povesti pri opise položenia Drienčan sme podotkli, že údolie, v ktorom zámok ležal, obohnané bolo výbehmi Holého vrchu a Bankova, končiacimi sa pri dedinách Budíkovany a Melegheď. Tieto výbehy vrchových bŕd vystupovali omnoho vyššie ako sám hrad. A pravý z nich kolmo sa končiac v kopci, teraz Krnovka rečenom, približoval sa na tomto mieste ľavému asi na päťdesiat siah, slovom, oba tu tvorili úžinu.
„Sme na mieste, vaša milosť!“ povedal Rozgoň, keď sa dôstojníci k tejto úžine boli dostali. „Ráčte zôkol-vôkol pozrieť, či sú to nie Termopyly v malom.“
„Neviem, ako by nám poslúžili. Mohli slúžiť Valgathovi k výhode, keby ich bol použil,“ odvetil Huňad.
„Ach, veľmi snadno nám poslúžia — a poslúžiť musia!“
„Zvedavý som, Rozgoň, na tvoj plán.“
„Székely šanuje krv svojej chrabrej pechoty; upotrebíme ju k nádenníckej robote.“
„Vyslov sa zreteľnejšie, Šebko!“ vyzýval ho Huňad, návrh Rozgoňov zďaleka tušiaci.
„Vyzdvihnime v tejto úžine až k vrchu kopcov šianec, a takto zahatajúc vodu, skrze túto vypudíme české myši i z drienčanského hniezda, ktoré, ako vaša milosť vidí, leží omnoho nižšie ako tieto kopce.“
Huňad zadivene pozrel na Rozgoňa. Jeho smelý a odôvodnený návrh istého výsledku sám v sebe hneď odobril.
„Chlap si, Šebko! Zaiste sa v tebe kryje zárodok budúceho nadvodcu maďarského národa. I udatnosť i obozretné chytráctvo je tvojou vlastnosťou — ktorými, keď ja nie, ty istotne v budúcnosti oslobodíš od českých dobrodruhov našu krvácajúcu vlasť!“ preriekol prorockým hlasom.
I obrátiac sa k Székelyovi, naložil mu rýchle uskutočniť Rozgoňov návrh svojou pechotou.
A miesto útoku a miesto zbrane chytila sa pechota motýk, rýľov a druhých nástrojov na kopanie, i hromadila zem na zem, až sa táto kopila v obrovský šianec.
Rozgoň a Székely zostali ako riaditelia prác pri pozvoľna rastúcom šianci. Huňad však, sprevádzaný Kanižaym a Sperberom, vracal sa spiatky na Balockú pevnosť.
Cestou od Padaroviec približoval sa k nim jazdec.
„Na slovo, páni, len na slovo postojte!“ volal zďaleka a svižko letel, ako čo by ho navýlomkrky honili.
„Ach, to rytier Wolfenburg!“ zvolal Huňad. „Istotne nám nesie od Cilleyho zprávy. Musí mať veľmi naspech!“
Skutočne on bol.
Zadychčaný oddal správcovi krajiny lístok a pridružiac sa k Sperberovi, zašepkal mu tíško v ucho:
„Bratu, Meluzína tvoja padla mi do rúk a teraz táto v papčanskej hore ukrytá korisť len na teba čaká. Vykonal som svoju úlohu.“
„I ja som vykonal. Balog je v Huňadových rukách. Môžeme sa oba bezpečne vrátiť do Štajerska k obdržaniu nám sľúbenej odmeny. Vstred týchto prekliatych Maďarov a Čechov nám jednako nekvitnú ruže! Gottes Blut, zunoval som túto nevzdelanú barbarskú háveď až do smrti. Niet národa nad Teutónov#POZ#42;#I#Teutóni#-I# — názov starogermánskeho kmeňa, neskôr všetkých Nemcov#-POZ#, niet krajiny nad Germániu!“
Šuškanie oboch prerušil Huňad.
„Wolfenburg, prišli ste pozde. Kvôli jeho milosti grófovi Cilleymu od dobytia Drienčan nemôžem odstúpiť. Oddajte mu moje pozdravenie!“
„Dostal som takže rozkaz od jeho milosti Cilleyho, mám sa hneď k nemu odobrať. Prosím vás, pane, ráčte ma prepustiť. Dokonal som svoju úlohu,“ oslovil Huňada Sperber, pohnutý vábidlom Meluzíny k spešnému zanechaniu svojho stanovišťa.
Tento kývol na rozlučné rukou.
I letel Sperber v sprievode Wölfla do pripravenej mu — pasce.
„Ach, hneď mi je ľahšie, že ma ten zradca nechal. Takí podliaci, ako Sperber, sú všetkého schopní. Zradcov, bárs i k môjmu prospechu pracujú, nemôžem vystáť, nenávidím!“ riekol Huňad.
Po týchto slovách odobral sa správca na Balocký zámok.

*

Medzitým k boju na život a na smrť pripravení obhajcovia Drienčanského zámku očakávali v zimničnom rozčúlení a nepokoji útok Huňadových vojov.
Hodina za hodinou ubiehala, a ač sa predstráže maďarské chvíľka za chvíľkou približovali k pevnosti, útok vystával; len temný huk nepriateľských vojov, rozložených po okolitých vŕškoch a premávajúcich sa v údolí, prezradzoval, že sa dač neočakávaného chystá.
Spadný most na hrade bol vyzdvihnutý.
Na predhradbách pevnosti stáli pohotovo českí cepári, aby touto, v tých časiech hroznou zbraňou mohli hlavy nepovolaných dobyvateľov v prvom návale rozdrúzgať.
Netrpezlivý Valgatha, rozdeliac posádku na príslušné miesta, lietal ako zdivočený z jednej strany hradu na druhú. Dodával ohnivými, nadšenými slovami srdnatosť svojim, povzbudzujúc ich k zmužilému odporu. Bol v svojom živle, a takrečeno radostne očakával útok Huňadov.
Ako povedáme, útok Huňadov vystával z chvíľky na chvíľku, z hodiny na hodinu.
„Istotne sa nás ten chýrny správca krajiny bojí! Vie on dobre, že sa tu kope hrob jeho sláve. Ej — na Zižku! — uvidíme, či sa osmelí napadnúť českého leva v brlohu!“ uspokojoval sa Valgatha, chcejúc takto udusiť svoju netrpezlivosť.
„Alebo je to vojenská lesť,“ preriekol Radkovec, „poznám dobre Huňada, bojoval som pod ním ako dobrovoľník pri Varne proti Turkom. Keby na tú Vladislav bol niečo dal, neležal by teraz na rovinách Varny.“
„Neviem, akú by tu mohol lesť previesť,“ namietol veliteľ, „tu sme my nie na slobodnom poli — a v mojich chrabrých istotne nieto zradcov. Asnáď nás chce hladom vymoriť, hahaha! Bude z toho čert, môj preudatný Sibiňanin Janko#POZ#43;#I#Sibiňanin Janko#-I# — prezývka Jána Hunyadiho v srbskej ľudovej slovesnosti#-POZ#! Chvalabohu, v mojom hrade je na celý rok potravy nadostač.“
„Hľaďteže, pane, hľaďte, ký sa to hrom pri úžine robí! Tam tých Rumunov ako mravcov. Dákesi priekopy kopú#POZ#44;#I#Dákesi priekopy kopú#-I# — zatopenie hradu Drienčany zakladá sa na historickej skutočnosti. Valy, ktorými zahatal Ján Hunyadi riečku Blh, dostali v histórii meno „aggeres Hunyadiani“#-POZ#, istotne chcú obšiancovať tábor.“
„Povedám, že nás zatvoriť zamýšľajú. K útoku nemajú smelosti, i obtáčajú sa priekopou, aby našim výpadom mohli odolať. Rozumiem, čo chceš, Huňad. Rád bys’ ma vyvábiť na rovinu; ale, chvalabohu, nám je i tu dobre.“
„Ej, pane, to sa čertovsky vysoký násyp strojí byť. Hľadteže, hľaďte; veď sa už temer do polovice kopcov vznáša a celou úžinou je pretiahnutý. Nech som dobrý, naostatok nám i vodu zahatajú; tak sa mi zdá, ako čo by sa začínala zbierať.“
„Bude z toho hrom!“ zvolal zarazený Valgatha a dáka nepokojná predtucha ho zaujala.
„Len nás nejdú vytopiť ako sysľov? A čo by aj, suchota je veľká; mali by sa načakať, kým by sa celou dolinou toľko vody nazbieralo. Ostatne, musíme sa s počínaním nepriateľovým bližšie oboznámiť.“
I pospiešil dolu na zámocký dvor, kde bola zhromaždená väčšina posádky.
„Krno!“ zavolal na mladého náčelníka, ktorého už známe, „nespokojný som s tebou! Stanovište, ktoré si mal do posledného muža brániť, je v nepriateľských rukách.“
Oslovený šuhaj zbledol.
„Dostal som z hradu znak k ústupu. A poslušný vášho rozkazu — musel som, hoc i proti svojej vôli, do pevnosti odtiahnuť,“ vyhováral sa mladík.
„Znak k ústupu? A ja že som ho dal? Ach, to lužeš, chlapče! Zbabelosť tvoja je príčinou zaujatia toho kopca nepriateľom.“
„Och, och, pane!“ mrmlal tento a purpur hanby zabehol mu v mladistvú tvár. „Och, ja zbabelý!“
I pozrel po posádke, akoby túto vyzýval k dosvedčeniu svojej hrdinskosti.
„Naprav túto chybu, Krno! Ten kopec pod polhodinou alebo musí byť v tvojich rukách, alebo…“
„Alebo ma nikdy viacej živého neuvidíte!“ doložil tento a obrátiac sa k mužstvu v radoch postavenému, zavolal:
„Chlapci, komu vôľa trochu na slobodnom si zaharcovať? Ukážme svetu, že nie sme baby! Krajší je hrob tuvon ako pod rumami dobytého hradu! Kto junák, za mnou!“
I lámali sa rady vojov, a junák za junákom, všetko mladé okrúhle slovenské tváre, vystupoval a pridružoval sa k obľúbenému Krnovi.
Valgatha so zaľúbením hľadel na tento výjav.
Vinenie hrdinského šuhaja babstvom dosiahlo žiadaný účinok.
Dal spustiť most — a so zavolaním Valgathovým Krnovi, že chce zvedieť, k akému cieľu nepriateľ hatí úžinu násypom, vyrútili sa odhodlanej smrti z hradu von.
Valgatha s Radkovcom pospiechali hore, chtiac z obľúbenej výšky, výklenku to zámku, pozorovať útok Krnov na nepomerne veľký počet nepriateľov.
„Ten čeľadník má vojenského ducha a rozvahu! Hľaďže, hľaď, Radkovec, ako zriadil svoj húf do jedného klbka. I pohybuje sa s družinou svojou pevne ako dáky múr. Statný to Slovák!“
„Nedôjde ku kopcu, pán môj! Či vidíte, ako ho kŕdle čikóšov obletujú?“
„Dôjde, Radkovec! Nedbá nič na ich dráženie… Hahaha, pozoruj, ako ich práši! Len ďalej stúpa…“
„Ach, čo i dôjde, zhynie… zhynú všetci! Veď sú už celkom obstúpení!“
„Bravo, Krno, bravo!“ kričal Valgatha nadšene, ako sa zdalo, hrdinskou sečou tohoto vytešený. „Tak… tak, chlape; len sa hor kopcom! Mor ho, rúbaj, práš tú naničhodnú zberbu! Ešte vyššie… vyššie… Krno, postupuj… Ha, čo to?… Nevidím ho! Ešte sa pár prilbíc našich blyští… ešte dve… jedna… ha!… padli všetci!“
Skutočne padli.
Padli do jedného.
Návalom Huňadovej pechoty, kolo kopca a na kopci sústredenej, takrečeno rozmliaždení, pri všetkej hrdinskosti svojej podľahli po náramne hroznom krvipreliatí a seči nadmoci svojich takže zmužilých odporcov.
A Valgatha zakryl si dlaňou oči, ktoré sa zligotali v slzách žiaľu, venovaných pamiatke zahynulých…
„Krno dostál svojmu slovu. Viacej ho živého neuvidím!“ zmrmlal naostatok tichým prekonaným hlasom; potom však zaslzené oči povznesúc k blankytu nebies, doložil slávnostne: „Radkovec, Krnom a jeho druhmi tak statočne dobývaný kopec nech zveční pamiatku jeho. Od tých čias na večné veky nech sa volá Krnovkou!“
A kopec tento až doteraz nosí meno hrdinu, padnuvšieho na ňom za slávu Slovanstva a kalicha.
Medzitým nesčíselné ruky Huňadovej pechoty, po zničení Krnovho výpadu ďalej neznepokojovanej, vytrvale pokračovali hromadiť obrovský, vodu hatajúci násyp, spojujúci Termopyly drienčanského údolia.
Pomaly nad dolinou údolia vystupujúca voda začala, sa spojovať s vodami rybníka, i vždy vyššie a vyššie vystupujúc, zalievala celú plochu údolia vajcovej podoby.
Prestrašene pozerala zámocká posádka na tento hrozný výjav — bárs Valgatha istil, že nemožno, by v suchote, ktorá panovala, mohlo sa nazhromaždiť toľko vody, ktorá by hrozila povodňou samému hradu. No podivný pocit bojazlivosti zaujímal ňadrá i tých najchrabrejších jeho vojakov — neveriacich presvedčujúcim slovám veliteľa.
Bojazlivá predtucha táto rástla a vzmáhala sa pri pozorovaní čiernošedivých oblakov, zvestujúcich letný príval, už oddávna vstávajúcich na čistej, jasnej, priezračnej oblohe.
Ako čo by sama príroda spolčovala sa s huňadovcami k uskutočneniu ich zámeru, nastávali na blankyte neomylné znaky prestrašnej búry.
Najskôr mŕtva tichota, potom ďaleký, akoby podzemný šust a huk, duté, tupé mrmlanie ďalekého hromu, tmavozelené šero… tu i tu ostrými bleskami fosforovo osvetlené, skučanie, hvizdot, pisk a dákysi žiaľny ston vzmáhajúceho sa orkánu; k tomu zrazu z pretrhnuvších sa oblakov prudko zacedivší sa príval, potom zmiešanie hromu, bleskov, tmy, vetra, prívalu, divo žblnkajúcich valiacich sa vĺn… slovom, obraz strašného súdneho dňa s vedomím nemožnosti úteku, ochrany… všetko toto vzbudilo v zmužilej posádke Valgathovej strašnú istotu blízkej záhuby, bezpodmienečného zničenia.
Najsmelším klesalo srdce, najchrabrejším javil sa v zrakoch výraz ohromného úžasu.
„Veď nás von, Valgatha! Veď nás von do nepriateľských radov! Padneme radšej všetci, len nás ratuj od potopy!“ kričali prestrašené voje, prerážajúc prosebnozúfalým hlasom divý jakot prívalu a hukot vĺn, lámajúcich sa na múroch hradu v divom penení a lunení.
Valgatha pozrel s nemou zúfalosťou na strašný výjav hrozného boja rozpútaných živlov vody, ohňa a povetria.
Výpad už nebol možný.
Zahatená voda v besnom vírení vystupovala vždy vyššie a vyššie; predmúry hradu otriasali sa jej návalom akoby v základoch borená.
Na predný prvý dvor zámku rútili sa jednotlivé vlny, prežierajúc sa dnu škárami podhradieb, pri spadnom moste a druhými neviditeľnými otvormi.
Výjavom týmto nastal medzi obrancami, tam do podzemných príbytkov utiahnutými, úplný zmätok. S nevysloviteľným zúfalstvom, lomozom a krikom valili sa voje hore do vrchnej pevnosti, urputne žiadajúc od veliteľa vystrčenie znaku oddania hradu.
Všetka vojenská disciplína prestala.
Každému išlo o život, každý sa vyhýbal hnusnej smrti utopením.
A voda len postupovala hore.
A príval sa len čím diaľ, tým väčšmi cedil.
A hrom a blesky neprestávali.
A víchor len hučal a jačal pohrebnú pieseň svoju.
„Vystrčte zástavu… vystrčte, nech huňadovci otvoria hať!“ kričalo tisíce hlasov.
„Zabite Valgathu, keď sa nechce poddať!“
„Rozsekajte všetkých, čo sa protivia!“
Tak kričali rozzúrenci v zúfalom strachu, hrnúc sa za utekajúcimi veliteľmi.
Valgatha škrípal zubami. Oko žiarilo v plameni jedu a márnej pomsty. I mával mečom, bránil sa ako lev pred útokmi jeho vlastných vojov.
Takto ustupujúc dostal sa až do svojej chyže, za ním jeho osobu chrániaci Radkovec, Lipovský, Kudlák, Bradňan s vernou svojou družinou.
„Ha — na Žižku! — radšej tu padnem mečmi týchto báb — a predsa sa nepoddám Huňadovi!“ sipel strašným, rozdráženým hlasom, i chcel sa rútiť na dobývajúce voje.
„Zástavu poddania sa vyvesili z výklenku, bravo, hurá!“ kričalo všetko.
Nešťastný veliteľ pozrel kolo seba jediným pekelným pohľadom, v ktorom sa zračili všetky hrôzy pokoreného tigra… a padol — zjavivšiemu sa Brožkovi v náručie.
O hodinu bol s dajednými veliteľmi svojimi i s vernými svojimi bojovníkmi podzemnou chodbou, vedúcou k Slizkému — za Holým vrchom v bezpečnosti.
O hodinu prestal príval.
Násyp sa preboril… a stá a stá mŕtvych tiel plávalo dolu úžinou k Balogu.
A nad touto strašnou spustou zaslzelo Huňadovo oko, pozerajúce dolu z Balockého zámku.
Cieľ jeho bol dosiahnutý.
Hniezdo Valgathovo bolo vodou vytopené.
Len pozostatky ohromného násypu pod kopcom Krnovkou, ako dávni svedkovia tejto katastrofy, ešte i teraz zdajú sa spojovať úžinu dovedna.
A čo sa stalo s Milicou? Čo so Želmírou? Čo s Valgathom? Čo s inými hrdinami našej povesti? pýta sa snáď mnohý zo spanilomyseľných čitateľov a čitateliek.
Valgatha, ktorému otec Brožko po vyslobodení sa z porúchaného hradu priviedol do náručia milovanú dcéru Želmíru, pospiechal s vernou svojou družinou k Jiskrovi, s ktorým išiel ďalej vydobývať vavríny bohatierskej slávy.
Milica našla svojho otca — Jiskru.
